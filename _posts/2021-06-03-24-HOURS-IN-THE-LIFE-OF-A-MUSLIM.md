---
layout: post
categories: [guvenlik]
tags: [guvenlik]
excerpt: Read or Download
title: "40 KONUDA HÜCRE"
lang: tr
encoding: utf-8
feature_video: 
image:
  feature: HY.jpg
---


**40 KONUDA **

**HÜCRE**

**HARUN YAHYA**

**(ADNAN OKTAR)**

Bu kitapta kullanılan ayetler, Ali Bulaç'ın hazırladığı

"Kur'an-ı Kerim ve Türkçe Anlamı" isimli mealden alınmıştır.

**Birinci Baskı: Kasım 2005**

**İkinci Baskı: Eylül 2008**

**ARAŞTIRMA**

**YAYINCILIK**

Talatpaşa Mah. Emirgazi Caddesi

İbrahim Elmas İş Merkezi Blok Kat 4

Okmeydanı - İstanbul

> Tel: (0 212) 222 00 88

Baskı: Seçil Ofset100. Yıl Mahallesi

MAS-SİT Matbaacılar Sitesi

4\. Cadde No: 77 Bağcılar-İstanbul

Tel: (0 212) 629 06 15

**www.harunyahya.org - www.harunyahya.net**

**İÇİNDEKİLER**

Giriş

Kandaki Sıvı Oranını Kontrol Eden Denetçiler

Vücuttaki Kusursuz Güvenlik Sistemi

Anne Sütü ve Oksitosin Hormonu

Kalsiyum Ölçerler

Şeker Fabrikası

Acil Yardım: Adrenalin Hormonu

Vücudu Temizleyen Lizozom Enzimleri

Kan Basıncını Kontrol Eden Kusursuz Sistem

Büyüme Hormonu

Bedenimizdeki Yanılmayan Saat

Vücut Sıcaklığını Ayarlayan Mucize Molekül

Olağanüstü Hassas Denge

Bebek İçin Hazırlık Yapan Hormonlar -1

Bebek İçin Hazırlık Yapan Hormonlar -2

Erkek Üreme Sistemindeki Hormonlar

Testosteron Hormonunun Diğer Özellikleri

Oksijen Taşıyan Mucize Molekül: Hemoglobin

Hücredeki Haberleşme Sistemi

Mesajcı Hormonun Hücre İçindeki Yolculuğu

Hücredeki İletişim Kontrolü

Hücredeki Protein Trafiği

Sinir Hücrelerindeki Kimyasal İletişim

Yetenekli Haberci Nitrik Oksit (NO)

Endotel Hücresi = NO (Nitrik Oksit) Üretim Merkezi

Vücudumuzdaki Petrol Rafinerisi

Karaciğere Yerleştirilmiş "Bakteri İmha Makineleri"

DNA'nın Çoğaltılması

Tamirci Enzimler

Protein Üretimi

Protein Üretiminin Son Aşaması

Hücre Zarı ve Organize 100 Trilyon İşçi

Duyma Anında Neler Oluyor?

Kanın Pıhtılaşması

Savunma Sistemi

B12 Vitamininin Yolculuğu

İnsan Bedeninin Kimyageri: Pankreas

Hücre Zarındaki Nakliyeci Moleküller

Bedeni Korumakla Görevli Kompleman Proteinleri

Aside Karşı Formül Üreten Moleküller

Yumurta Hücrelerinin Sergiledikleri Şuur

Sonuç

Darwinizm'in Çöküşü

**YAZAR HAKKINDA**

Harun Yahya müstear ismini kullanan yazar Adnan Oktar, 1956 yılında
Ankara'da doğdu. İlk, orta ve lise öğrenimini Ankara'da tamamladı. Daha
sonra İstanbul Mimar Sinan Üniversitesi Güzel Sanatlar Fakültesi'nde ve
İstanbul Üniversitesi Felsefe Bölümü'nde öğrenim gördü. 1980'li
yıllardan bu yana, imani, bilimsel ve siyasi konularda pek çok eser
hazırladı. Bunların yanı sıra, yazarın evrimcilerin sahtekarlıklarını,
iddialarının geçersizliğini ve Darwinizm'in kanlı ideolojilerle olan
karanlık bağlantılarını ortaya koyan çok önemli eserleri bulunmaktadır.

Harun Yahya'nın eserleri yaklaşık 30.000 resmin yer aldığı toplam 45.000
sayfalık bir külliyattır ve bu külliyat 60 farklı dile çevrilmiştir.

Yazarın müstear ismi, inkarcı düşünceye karşı mücadele eden iki
peygamberin hatıralarına hürmeten, isimlerini yad etmek için Harun ve
Yahya isimlerinden oluşturulmuştur. Yazar tarafından kitapların
kapağında Resulullah'ın mührünün kullanılmış olmasının sembolik anlamı
ise, kitapların içeriği ile ilgilidir. Bu mühür, Kuran-ı Kerim'in
Allah'ın son kitabı ve son sözü, Peygamberimiz (sav)'in de hatem-ül
enbiya olmasını remzetmektedir. Yazar da, yayınladığı tüm
çalışmalarında, Kuran'ı ve Resulullah'ın sünnetini kendine rehber
edinmiştir. Bu suretle, inkarcı düşünce sistemlerinin tüm temel
iddialarını tek tek çürütmeyi ve dine karşı yöneltilen itirazları tam
olarak susturacak "son söz"ü söylemeyi hedeflemektedir. Çok büyük bir
hikmet ve kemal sahibi olan Resulullah'ın mührü, bu son sözü söyleme
niyetinin bir duası olarak kullanılmıştır.

Yazarın tüm çalışmalarındaki ortak hedef, Kuran'ın tebliğini dünyaya
ulaştırmak, böylelikle insanları Allah'ın varlığı, birliği ve ahiret
gibi temel imani konular üzerinde düşünmeye sevk etmek ve inkarcı
sistemlerin çürük temellerini ve sapkın uygulamalarını gözler önüne
sermektir.

Nitekim Harun Yahya'nın eserleri Hindistan'dan Amerika'ya, İngiltere'den
Endonezya'ya, Polonya'dan Bosna Hersek'e, İspanya'dan Brezilya'ya,
Malezya'dan İtalya'ya, Fransa'dan Bulgaristan'a ve Rusya'ya kadar
dünyanın daha pek çok ülkesinde beğeniyle okunmaktadır. İngilizce,
Fransızca, Almanca, İtalyanca, İspanyolca, Portekizce, Urduca, Arapça,
Arnavutça, Rusça, Boşnakça, Uygurca, Endonezyaca, Malayca, Bengoli,
Sırpça, Bulgarca, Çince, Kishwahili (Tanzanya'da kullanılıyor), Hausa
(Afrika'da yaygın olarak kullanılıyor), Dhivelhi (Mauritus'ta
kullanılıyor), Danimarkaca ve İsveçce gibi pek çok dile çevrilen
eserler, yurt dışında geniş bir okuyucu kitlesi tarafından takip
edilmektedir.

Dünyanın dört bir yanında olağanüstü takdir toplayan bu eserler pek çok
insanın iman etmesine, pek çoğunun da imanında derinleşmesine vesile
olmaktadır. Kitapları okuyan, inceleyen her kişi, bu eserlerdeki
hikmetli, özlü, kolay anlaşılır ve samimi üslubun, akılcı ve ilmi
yaklaşımın farkına varmaktadır. Bu eserler süratli etki etme, kesin
netice verme, itiraz edilemezlik, çürütülemezlik özellikleri
taşımaktadır. Bu eserleri okuyan ve üzerinde ciddi biçimde düşünen
insanların, artık materyalist felsefeyi, ateizmi ve diğer sapkın görüş
ve felsefelerin hiçbirini samimi olarak savunabilmeleri mümkün değildir.
Bundan sonra savunsalar da ancak duygusal bir inatla savunacaklardır,
çünkü fikri dayanakları çürütülmüştür. Çağımızdaki tüm inkarcı
akımlar, Harun Yahya külliyatı karşısında fikren mağlup olmuşlardır.

Kuşkusuz bu özellikler, Kuran'ın hikmet ve anlatım çarpıcılığından
kaynaklanmaktadır. Yazarın kendisi bu eserlerden dolayı bir övünme
içinde değildir, yalnızca Allah'ın hidayetine vesile olmaya niyet
etmiştir. Ayrıca bu eserlerin basımında ve yayınlanmasında herhangi bir
maddi kazanç hedeflenmemektedir.

Bu gerçekler göz önünde bulundurulduğunda, insanların görmediklerini
görmelerini sağlayan, hidayetlerine vesile olan bu eserlerin okunmasını
teşvik etmenin de, çok önemli bir hizmet olduğu ortaya çıkmaktadır.

Bu değerli eserleri tanıtmak yerine, insanların zihinlerini bulandıran,
fikri karmaşa meydana getiren, kuşku ve tereddütleri dağıtmada, imanı
kurtarmada güçlü ve keskin bir etkisi olmadığı genel tecrübe ile sabit
olan kitapları yaymak ise, emek ve zaman kaybına neden olacaktır. İmanı
kurtarma amacından ziyade, yazarının edebi gücünü vurgulamaya yönelik
eserlerde bu etkinin elde edilemeyeceği açıktır. Bu konuda kuşkusu
olanlar varsa, Harun Yahya'nın eserlerinin tek amacının dinsizliği
çürütmek ve Kuran ahlakını yaymak olduğunu, bu hizmetteki etki,
başarı ve samimiyetin açıkça görüldüğünü okuyucuların genel
kanaatinden anlayabilirler.

Bilinmelidir ki, dünya üzerindeki zulüm ve karmaşaların, Müslümanların
çektikleri eziyetlerin temel sebebi dinsizliğin fikri hakimiyetidir.
Bunlardan kurtulmanın yolu ise, dinsizliğin fikren mağlup edilmesi, iman
hakikatlerinin ortaya konması ve Kuran ahlakının, insanların kavrayıp
yaşayabilecekleri şekilde anlatılmasıdır. Dünyanın günden güne daha
fazla içine çekilmek istendiği zulüm, fesat ve kargaşa ortamı dikkate
alındığında bu hizmetin elden geldiğince hızlı ve etkili bir biçimde
yapılması gerektiği açıktır. Aksi halde çok geç kalınabilir.

Bu önemli hizmette öncü rolü üstlenmiş olan Harun Yahya külliyatı,
Allah'ın izniyle, 21. yüzyılda dünya insanlarını Kuran'da tarif edilen
huzur ve barışa, doğruluk ve adalete, güzellik ve mutluluğa taşımaya bir
vesile olacaktır.

**OKUYUCUYA**

Bu kitapta ve diğer çalışmalarımızda evrim teorisinin çöküşüne özel bir
yer ayrılmasının nedeni, bu teorinin her türlü din aleyhtarı felsefenin
temelini oluşturmasıdır. Yaratılışı ve dolayısıyla Allah'ın varlığını
inkar eden Darwinizm, 140 yıldır pek çok insanın imanını kaybetmesine ya
da kuşkuya düşmesine neden olmuştur. Dolayısıyla bu teorinin bir
aldatmaca olduğunu gözler önüne sermek çok önemli bir imani görevdir. Bu
önemli hizmetin tüm insanlarımıza ulaştırılabilmesi ise zorunludur. Kimi
okuyucularımız belki tek bir kitabımızı okuma imkanı bulabilir. Bu
nedenle her kitabımızda bu konuya özet de olsa bir bölüm ayrılması uygun
görülmüştür.

Belirtilmesi gereken bir diğer husus, bu kitapların içeriği ile
ilgilidir. Yazarın tüm kitaplarında imani konular, Kuran ayetleri
doğrultusunda anlatılmakta, insanlar Allah'ın ayetlerini öğrenmeye ve
yaşamaya davet edilmektedirler. Allah'ın ayetleri ile ilgili tüm
konular, okuyanın aklında hiçbir şüphe veya soru işareti bırakmayacak
şekilde açıklanmaktadır.

Bu anlatım sırasında kullanılan samimi, sade ve akıcı üslup ise
kitapların yediden yetmişe herkes tarafından rahatça anlaşılmasını
sağlamaktadır. Bu etkili ve yalın anlatım sayesinde, kitaplar "bir
solukta okunan kitaplar" deyimine tam olarak uymaktadır. Dini reddetme
konusunda kesin bir tavır sergileyen insanlar dahi, bu kitaplarda
anlatılan gerçeklerden etkilenmekte ve anlatılanların doğruluğunu inkar
edememektedirler.

Bu kitap ve yazarın diğer eserleri, okuyucular tarafından bizzat
okunabileceği gibi, karşılıklı bir sohbet ortamı şeklinde de okunabilir.
Bu kitaplardan istifade etmek isteyen bir grup okuyucunun kitapları
birarada okumaları, konuyla ilgili kendi tefekkür ve tecrübelerini de
birbirlerine aktarmaları açısından yararlı olacaktır.

Bunun yanında, sadece Allah'ın rızası için yazılmış olan bu kitapların
tanınmasına ve okunmasına katkıda bulunmak da büyük bir hizmet
olacaktır. Çünkü yazarın tüm kitaplarında ispat ve ikna edici yön son
derece güçlüdür. Bu sebeple dini anlatmak isteyenler için en etkili
yöntem, bu kitapların diğer insanlar tarafından da okunmasının teşvik
edilmesidir.

Kitapların arkasına yazarın diğer eserlerinin tanıtımlarının
eklenmesinin ise önemli sebepleri vardır. Bu sayede kitabı eline alan
kişi, yukarıda söz ettiğimiz özellikleri taşıyan ve okumaktan
hoşlandığını umduğumuz bu kitapla aynı vasıflara sahip daha birçok
eser olduğunu görecektir. İmani ve siyasi konularda yararlanabileceği
zengin bir kaynak birikiminin bulunduğuna şahit olacaktır.

Bu eserlerde, diğer bazı eserlerde görülen, yazarın şahsi kanaatlerine,
şüpheli kaynaklara dayalı izahlara, mukaddesata karşı gereken adaba ve
saygıya dikkat edilmeyen üsluplara, burkuntu veren ümitsiz, şüpheci ve
ye'se sürükleyen anlatımlara rastlayamazsınız.

**GİRİŞ**

Bir yapı veya eserdeki harikalığı anlayabilmek ve takdir edebilmek için,
çoğu zaman o yapı veya eser hakkında detaylı bilgi edinmek, onun
hakkında düşünmek gerekir. Örneğin Mısır piramitleri hakkında detaylı
bilgisi olmayan biri, bunları sadece çöl ortasındaki taş yığınları
olarak görebilir, hatta neden dünyanın 7 harikasından biri olduklarına
bir anlam veremeyebilir. Ancak bu piramitlerin her birinin ortalama 2.5
ton ağırlığında, yaklaşık 2.3 milyon taş bloktan oluştuğu, piramitlerin
araziye yerleştirilmesinde kullanılan geometri bilgisi, taşların
kesimindeki titizlik, yapının dev boyutu ve bu piramitlerin yapıldığı
dönemdeki koşul ve teknoloji öğrenildiğinde, ortada gerçekten bir
harika olduğu açıkça görülecektir. Piramitlerin iç mimarisi, içlerindeki
dehlizler ve daha birçok sır nokta öğrenildiğindeyse, bu harikalara
duyulan hayranlık daha da artacaktır.

Bu örnekte olduğu gibi, dış görünüşünün mükemmelliği yanında birçok
harika özelliğe sahip olan insan vücudu için de aynı durum söz
konusudur. İnsan eğer detayları öğrenmez ve bunlar üzerinde düşünmezse,
her an iç içe yaşadığı mucizelerin farkına varamaz. Oysa, karşıdan gelen
arabanın kendisine çarpacağını zannedip korktuğunda, gribe
yakalandığında, kan basıncı yükseldiğinde ya da bir arkadaşı ile
karşılaşıp selamlaştığında, her insanın vücudunda olağanüstü olaylar
gerçekleşir. Saniyeler, hatta saliseler içinde gözle görülemeyecek kadar
küçük moleküller, insanın içinde arı gibi çalışarak, insanın kendisinin
dahi anlamakta güçlük çekeceği kadar karmaşık olan ve çok fazla bilgi ve
uzmanlık gerektiren işler yaparlar.

Tüm evreni, canlıları ve insanı yaratan Yüce Allah, şüphesiz bu kusursuz
sistemleri ve muhteşem yetenekleri olan molekülleri bir amaçla
yaratmıştır. Bu nedenle akıl ve vicdan sahibi her insan, Allah'ın
yaratışındaki mucizeleri öğrenmeli ve bunlar üzerinde düşünmelidir.
Bunları öğrenmek, bu harikaları yaratan Rabbimiz'in sonsuz gücünü,
ilmini, aklını, büyüklüğünü ve azametini daha iyi kavramamıza vesile
olur. Allah'ın ayetinde bildirdiği gibi **"…Kulları içinde ise Allah'tan
ancak alim olanlar 'içleri titreyerek-korkar..."** (Fatır Suresi, 28)

Bu kitap, Rahman ve Rahim olan Rabbimiz'in varlığının bazı delillerini,
O'nun yaratışındaki kusursuzluğu herkesin kolayca görüp anlayabileceği
ve üzerinde düşünebileceği şekilde anlatmak için hazırlandı. İnsan,
Allah'ın yarattığı bir varlıktır. Kitap boyunca da görüleceği gibi,
atomlarına, en küçük molekülüne kadar Allah'ın ilmiyle hareket
etmektedir ve evrendeki tüm varlıklar gibi O'nun gücüne boyun eğmiş
durumdadır.

**AKILLI TASARIM YANİ YARATILIŞ**

**Allah'ın yaratmak için tasarım yapmaya **

**ihtiyacı yoktur**

Kitap boyunca yer yer kullanılan 'tasarım' ifadesinin doğru anlaşılması
önemlidir. Allah'ın kusursuz bir tasarım yaratmış olması, Rabbimiz'in
önce plan yaptığı daha sonra yarattığı anlamına gelmez. Bilinmelidir
ki, yerlerin ve göklerin Rabbi olan Allah'ın yaratmak için herhangi bir
'tasarım' yapmaya ihtiyacı yoktur. Allah'ın tasarlaması ve yaratması
aynı anda olur. Allah bu tür eksikliklerden münezzehtir.

Allah'ın, bir şeyin ya da bir işin olmasını dilediğinde, onun olması
için yalnızca "Ol\!" demesi yeterlidir. Ayetlerde şöyle
buyurulmaktadır:

**Bir şeyi dilediği zaman, O'nun emri yalnızca: "Ol" demesidir; o da
hemen oluverir. (Yasin Suresi, 82)**

**Gökleri ve yeri (bir örnek edinmeksizin) yaratandır. O, bir işin
olmasına karar verirse, ona yalnızca "OL" der, o da hemen oluverir.
(Bakara Suresi, 117)**

**40 KONUDA HÜCRE**

**1. KONU**

**KANDAKİ SIVI ORANINI KONTROL **

**EDEN DENETÇİLER**

İnsan vücudundaki su miktarı son derece önemlidir. Suyun belirli bir
seviyenin altına düşmesi veya vücutta gereğinden fazla su birikmesi
insan hayatı için tehlikeli sonuçlar doğurmaktadır. Peki siz vücudunuz
için en ideal su miktarının ne olduğunu biliyor musunuz? Dahası her an
vücudunuzdaki su oranını tespit edip, gerekli miktarı sağlayabilecek
önlemleri alabiliyor musunuz? Elbette ki hayır. Belki de bu satırları
okuyana kadar bu konu hakkında hiç düşünmediniz bile. Çünkü vücudunuzda,
bu önemli görevi sizin için kusursuzca yerine getiren olağanüstü bir
sistem bulunmaktadır. Bu sistemin detayları insanı hayran bırakan birçok
yaratılış mucizesi içerir. Şimdi bu sistemi inceleyelim:

Beyindeki hipotalamus hücrelerinin zarlarında alıcılar bulunmaktadır. Bu
alıcılar kandaki sıvı miktarını ölçmekle görevlidirler. Dikkat edilirse,
kandaki sıvı miktarını ölçenler, laborant veya doktorlar değil, gözle
dahi göremediğimiz kadar küçük olan hücrenin incecik zarındaki çok minik
alıcılardır. Bu alıcıların üstlendikleri görevin ne kadar büyük bir
bilgi, yetenek ve teknik gerektirdiğini anlamak için şöyle bir kıyaslama
yapalım: Bir insanın önüne bir şişe kan konduğunda, bu kanın içindeki
sıvı oranını söyleyemez. Böyle bir hesabı yapabilmek için konu hakkında
uzmanlık bilgisine sahip olması gerekir. Bu da yeterli değildir. Ayrıca
gerekli ölçümleri yapabileceği bir laboratuvara ve donanıma ihtiyacı
vardır. Oysa, hücre zarındaki alıcılar, hiçbir bilgileri olmadan, hiçbir
donanım da kullanmadan bu ölçümü, insan yaşadığı sürece kusursuzca
yaparlar. (şekil 1)

Bu küçük alıcıların sorumlulukları bununla da bitmez. Eğer kandaki sıvı
oranının olması gereken seviyenin altına düştüğünü tespit ederlerse,
hemen bunun için gerekli önlemi alırlar. Bu olağanüstü bir durumdur.
Ayrıca alıcılar sadece sıvı oranını tespit etmekle kalmazlar, en ideal
sıvı oranını da bilerek, gerekirse alarm durumuna geçerler. (şekil 2)
Alarm durumuna geçen alıcı, hemen beynin arka kısmındaki hipofiz bezine
mesaj gönderir. (şekil 3)

Burada üstünde durulması gereken önemli sorular bulunmaktadır. Bu
alıcılar hipofiz bezinin yerini ve varlığını nasıl bilmektedirler?
Ayrıca, alarm durumundalarken, kendilerine yardımın hipofiz bezinden
geleceğini nasıl öğrenmişlerdir? Şüphesiz bu soruların cevabı Yüce
Rabbimiz'in ilhamıdır. Sonsuz kudret sahibi olan Yüce Allah, yarattığı
her canlıya olduğu gibi bu alıcılara da en kusursuz ilimle görevlerini
ilham etmektedir.

Hipofiz bezi, mesajı alır almaz hemen kendisinde depolanmış olan
vazopressin adlı hormonu kan dolaşımına daha fazla miktarda bırakmaya
başlar. Ancak burada düşünülmesi gereken bir nokta vardır: Hipofiz
bezinin aldığı mesaj ne tür bir mesajdır? Başka bir organdan gelen bir
mesajı hipofiz bezi nasıl anlayabilir ve mesajı nasıl değerlendirerek
hemen harekete geçebilir? Bunlar olağanüstü ve şükre vesile olması
gereken mucizelerdir. (şekil 4)

Hipofiz bezinin kan dolaşımına bıraktığı vazopressin ise hipotalamustaki
hücreler tarafından üretilen bir hormondur. Birazdan inceleyeceğimiz son
derece önemli görevleri olan bu hormonun formülünü, hipotalamustaki
hücreler nereden bilmektedirler?

Bu hormonun formülü DNA'ya şifrelenmiştir. Elbette ki bunlar Yüce
Allah'ın mucizevi yaratış delillerinden yalnızca biridir. Ayrıca
hatırlatmak gerekir ki, insan vücudundaki tüm hücrelerin çekirdeğindeki
DNA'larda vazopressin hormonuna ait şifreler bulunmaktadır. Ancak bu
şifreyi ne karaciğer hücreleri ne mide ne de kas hücreleri
kullanmamakta, sadece hipotalamus hücreleri kullanarak, bu hormonu
üretmektedirler. Bu dağıtım nasıl yapılmıştır? Diğer hücrelerde bu
şifreyi kullanmalarını engelleyen nedir?

Vazopressin hormonu ile ilgili harikalar bunlarla da sınırlı değildir.
Vazopressin hormonu üretildikten sonra, bir başka proteinin içine
paketlenerek hipofiz bezine transfer edilir ve zamanı geldiğinde
kullanılmak üzere burada depolanır. Küçücük bir hücre içinde, hayal
bile edilemeyecek kadar küçük yapılar, son derece kusursuz detaylarla
organize edilmiş bir fabrikanın farklı birimleri gibi çalışırlar. (şekil
5,6,7)

Mesaj geldikten sonra hipofiz bezindeki depodan kan dolaşımına bırakılan
vazopressin hormonları, derhal böbreğe ulaşırlar. (şekil 8) Bu arada
hatırlatmak gerekir ki, vazopressin hormonları beyindeki hipofiz
bezinden yola çıkmışlardır ve böbreklere ulaşıncaya kadar birçok organın
yanından geçerler, ancak bu hormonlar sanki nereye gideceklerini,
yollarını ve amaçlarını biliyorlarmış gibi, asla kaybolmadan veya başka
bir organa gitmeden doğruca böbreklere ulaşırlar. Böbreklere gitmelerine
dair emri nasıl almakta ve sözü edilen şuursuz moleküller nasıl olup da
bu emri anlayarak yollarını bulabilmektedirler?

Böbreğe ulaşan vazopressin hormonları, böbrekteki milyonlarca mikro
kanalcığın çevresinde bulunan alıcılara kilitlenirler. Bu alıcılar,
vazopressin için özel olarak yaratılmışlardır ve anahtarın kilide uyması
gibi birbirlerine uygundurlar. (şekil 9) Bu uygunluk nasıl sağlanmıştır?
Herhangi bir insan eğer işinin ehli değilse, birbirine tam olarak uyan
iki farklı şekli oluşturmakta zorlanabilir. Oysa vücut içinde bunun
birçok örneği vardır. Ayrıca, her iki parça, yani vazopressin hormonu
ve böbrekteki alıcılar, vücudun bambaşka yerlerindeki çok farklı
hücreler tarafından inşa edilmektedirler. Buna rağmen kusursuz bir uyum
meydana gelmektedir. Bu uyum ise Rabbimiz'in kullarına bir rahmetidir.

Bu kilitlenme ile böbreğe "İdrar sıvısında bulunan su moleküllerini
yakala" emri verilmiş olur. Bu haberleşme sistemi sayesinde idrarda
bulunan su moleküllerinin büyük bir bölümü arıtılır ve tekrar kana
karıştırılır. Sonuçta idrar miktarı azaltılmış ve vücuda su
kazandırılmıştır.

Eğer gereğinden fazla su içilmişse bu sefer mekanizma tam tersine işler.
Kandaki su yoğunluğu yükselir. Bu yükselme sonucu hipotalamusta bulunan
algılayıcılar, vazopressin hormonunun salgılanması işlemini
yavaşlatırlar.(şekil 10) Vazopressin hormonu azalınca idrar sıvısı
artar ve kandaki su miktarı normal seviyesine getirilmiş olur.

Bu kusursuz sistem, vücuttaki sistemlerden sadece çok küçük bir kesittir
ve bu küçük kesit dahi hiçbir şeyin başıboş olmadığının, sonsuz akıl,
ilim ve güç sahibi Allah'ın bu sistemi her an kontrol altında tuttuğunun
delillerinden sadece bir tanesidir.

**2. KONU**

**VÜCUTTAKİ KUSURSUZ GÜVENLİK SİSTEMİ**

Vazopressin hormonunun bir başka özelliği daha bulunmaktadır; kan
damarlarını kasar ve böylece kan basıncını artırabilir. Bu da çok özel
tasarlanmış bir güvenlik-sigorta sistemidir ve insanın özel bir
yaratılışla var edildiğinin bir başka delilidir. Bu güvenlik-sigorta
sisteminin çalışabilmesi için yine geniş çaplı bir planlama yapılmıştır.
Kalbin kulakçık bölgesinin ve kalbe gelen damarların içine kan basıncını
ölçen çok özel alıcılar yerleştirilmiştir.

Bilindiği gibi bir insanın kan basıncını ölçebilmesi için teknolojik bir
alet kullanması gerekir. Bu aletler birçok farklı daldan uzmanın iş
birliği ile geliştirilmiştir ve ileri bir teknoloji ile
üretilmektedirler. Oysa, kalbimizde aynı görevi, çıplak gözle
görmemizin imkansız olduğu, çok küçük moleküller üstlenmiştir. Peki bu
alıcılar, kan basıncını nasıl ölçerler, basınçtaki farklılığı nasıl
algılarlar? Bunlar hissi, duyu organları ve dahası hissettiklerini
algılayacak şuurları olmayan atomlardır. Ayrıca bu alıcılar kalbe, tam
olması gereken yere nasıl yerleşmiştir? Tüm bu soruların cevapları,
insana Allah'ın varlığını ve O'nun ilminin yüceliğini göstermektedir.

Bu alıcılardan çıkan sinirler ise, sanki bir kablo bağlantısı yapar
gibi, hipofiz bezine bağlanmışlardır. Normal kan basıncı altında bu
alıcılar sürekli olarak uyarılmakta ve bu kablolar aracılığı ile
hipofiz bezine durmaksızın bir elektrik akımı göndermektedirler. (şekil
11) Hipofiz bezi ise bu sinyalleri aldığı sürece, vazopressin hormonunun
salgılanmasını engellemektedir. Bu bir güvenlik şirketinin çalışma
sistemine benzer. Güvenlik şirketinin daima hazır olarak bekleyen
görevlileri, alarm sisteminin kurulu olduğu evden olumlu mesajlar
aldıkları sürece harekete geçmezler. <sup>1</sup>

Peki, güvenlik şirketi, yani hipofiz bezi ne zaman harekete geçer? Ciddi
bir kanama durumunda insan çok kan kaybeder ve damarlarında bulunan kan
miktarı azalır. Bu da kan basıncının düşmesi anlamına gelir ki, düşük
kan basıncı hasta açısından çok tehlikelidir.

Kan basıncı düştüğü anda damarların ve kalbin içinde bulunan alıcıların
hipofize gönderdikleri sinyal de kesilir. Bu da hipofizin alarm durumuna
geçmesine ve vazopressin hormonu salgılamasına neden olur. (şekil 12)
Hipofizin sinyalin kesilmesini hemen fark ederek gerekeni yapması ise
son derece şuurlu bir harekettir. Oysa, bu şuurlu hareketlerin tamamı
bazı atomların birleşmesinden oluşan küçük moleküllere aittir.

Vazopressin hormonu derhal kan damarlarının etrafında bulunan kasların
kasılmasına neden olur ve bu işlem kan basıncının yükselmesini sağlar.
Oldukça kompleks olan, birbirine bağımlı çalışan ve birçok parçadan
oluşan bu sistemin, üzerinde düşünülmesi gereken birçok detayı vardır.

Vazopressin hormonunu üreten hipotalamus hücreleri, kendilerinden çok
uzakta bulunan damarların etrafındaki kas hücrelerinin yapısını nereden
bilmektedirler?

Kan basıncının artması için bu damarların kasılmaları gerektiğini nasıl
öğrenmişlerdir?

Bu hücrelerin kasılmalarını sağlayacak kimyasal formülü nasıl
üretebilmektedirler?

Kalp ve hipofiz arasındaki iletişim ağının kabloları döşenip böyle
kusursuz bir alarm sistemi nasıl meydana gelmiştir?

Şüphesiz ortada mükemmel bir yaratılış vardır. Ve bu insanın şuursuz
tesadüfler sonucu değil, Allah'ın yaratması ile var edildiğini
göstermektedir. Evrimcilerin, vücuttaki haberleşme ve alarm sisteminin
tesadüfen var olduğunu, hücrelerin kendi kendilerine bu sistemi
aklettiklerini, tasarladıklarını ve inşa ettiklerini iddia etmeleri
büyük bir mantık çöküntüsünün sonucudur. Böyle bir iddia, bir arsaya
yığılan çimento, tuğla, elektrik kablosu gibi malzemelerin, çıkan bir
fırtına sonucunda önce tesadüfen bir gökdelen meydana getirdiklerini,
sonra ardından çıkan ikinci bir fırtına ile bu gökdelenin içine elektrik
sistemi döşediklerini, üçüncü bir fırtınada ise, binanın içine mükemmel
bir güvenlik sistemi kurduklarını iddia etmeye benzer. Akıl ve vicdan
sahibi hiçbir insan böyle mantıksız bir iddiayı kabul etmez. Ancak,
evrimcilerin iddiası bundan daha da mantıksızdır. Yüce Allah'ın
varlığını inkar etmek konusunda (Allah'ı tenzih ederiz) ısrar içinde
olan evrimciler, söylediklerinin ne kadar akıl dışı olduğunu göz önünde
bulundurmaksızın evrim teorisini savunurlar. Oysa Yüce Allah'ın varlığı
ve gökten yere her şeyi mükemmel bir yaratılış ile var ettiği çok açık
bir gerçektir.

**3. KONU**

**ANNE SÜTÜ VE OKSİTOSİN HORMONU**

Anne sütü, Allah'ın yarattığı sayısız mucizeden yalnızca biridir. Anne
sütünde yeni doğmuş bir bebeğin her türlü ihtiyacı bulunmaktadır.
Dahası, bebeğin gelişim aşamalarında değişen ihtiyaçlarına göre anne
sütünün içeriği de değişmektedir. Bilim adamlarının laboratuvarlarda
dahi bir benzerini üretemedikleri anne sütünü üretenler ise, annenin
göğsündeki bazı hücrelerdir. Bu hücreler, anne sütünün eşsiz formülüne
sahiptirler ve ne zaman üretime başlamaları gerektiğini, ne zaman
ürettikleri maddenin içeriğini değiştirmeleri gerektiğini bilirler.

Peki anne sütünün üretimi nasıl başlar ve bu üretim nasıl kontrol
edilir? Bu sorunun cevabında yine birçok yaratılış mucizesi gizlidir.
Süt üretiminde hormonal sistem ve sinir sistemi ortaklaşa görev
yaparlar. Kusursuz bir bilgi akışı ve planlama sonucunda bu üretim
gerçekleştirilir. (şekil 13)

Annenin göğsünde bulunan süt bezlerini harekete geçiren çok özel bir
hormon vardır. Bu hormon prolaktin hormonudur. Prolaktin hormonu hipofiz
bezinden salgılanır.

Ancak hamilelik döneminin başında prolaktin hormonunun salgılanmasını
kısıtlayan bazı faktörler vardır. Bu faktörleri yokuş aşağı inen bir
arabanın fren pedalına basılması gibi düşünebiliriz. Araba aşağı doğru
hareket etme eğilimindedir, ancak frene basılı olduğu sürece hareket
edemez. Yani süt üretimi frenlenmiş olur.

Prolaktin hormonunun frenlenmesi çok yerinde bir karardır. Çünkü bebek
daha doğmadığı için annenin erken süt salgılamasının bir yararı yoktur.
Peki bu frene nasıl basılır? Prolaktinin gereğinden erken salgılanması
nasıl engellenir? Burada mükemmel bir sistem devreye girer. Beynin
hipotalamus bölgesi, prolaktin hormonunun üretimini engelleyen bir
hormon salgılar. PIH (Prolaktin Inhibiting Hormon- Prolaktin Engelleyici
Hormon) olarak isimlendirilen bu hormon prolaktin üretimini yavaşlatır,
yani bir anlamda frene basar.

Peki frene basılması nasıl sağlanır? Hamilelik döneminde üretilen
östrojen isimli bir hormon, hipotalamusun frene basmasını, yani PIH
üretmesini sağlar. (şekil 14, 15) Bebeğin doğumuyla birlikte östrojen
salgısı azalır. Östrojenin azalması PIH'ın azalmasını sağlar. Bu işlem
ayağın frenden yavaş yavaş kalkmasına ve arabanın yokuş aşağı hareket
etmesine benzer. (şekil 16) Böylece prolaktin üretimi yavaş yavaş artar.
Prolaktin hormonu da süt bezlerini anne sütü üretmeleri için harekete
geçirir.

Ortada gerçek bir yaratılış harikası bulunmaktadır. Hamileliğin ilk
aylarında süt üretimi bu tasarım sayesinde engellenmiştir. Şimdi bütün
bu sistem üzerinde dikkatli bir şekilde düşünelim:

Prolaktin hormonunu üreten hipofiz hücreleri, süt bezlerini nereden
tanımaktadırlar? Süt üretmekle görevli hücrelere "süt üret" emrini
hangi akıl ve şuurla vermektedirler?

Doğum öncesinde prolaktin üretimini engelleyen hormonlar, sütün henüz
üretilmemesi gerektiğini, bir süre daha beklenmesi gerektiğini nereden
bilirler?

Bu hormonlar süt üretimini prolaktinin yaptığını ve süt üretimini
engellemek için prolaktin hormonunun üretiminin engellenmesi gerektiğini
nasıl öğrenmişlerdir?

Bütün bu mucizevi sistemi yaratan alemlerin Rabbi olan Allah'tır. Ve her
şey O'nun ilham ettiği şekilde hareket etmektedir.

**4. KONU**

**KALSİYUM ÖLÇERLER**

Kandaki kalsiyum, miktarı, insanın hayatta kalabilmesi için son derece
önemli bir faktördür. Bir insanın yaşamını sürdürebilmesi için nasıl
nefes almaya ve su içmeye ihtiyacı varsa, kanında belli bir miktarda
kalsiyum bulunmasına da ihtiyacı vardır. Kandaki kalsiyum miktarı olması
gerekenin altına düştüğünde, insan yaşamını yitirir.

Kalsiyum, vücudumuzda birçok hayati fonksiyonun gerçekleşmesini sağlar.
Kalsiyum olmadan kan pıhtılaşmaz, bu durumda küçük bir yara veya kesik
dahi insanın kan kaybından ölmesine neden olabilir. Kalsiyum sinir
uyarılarının iletilmesinde de çok önemli bir rol alır. Kalsiyum aynı
zamanda kasların çalışmasını ve kemiklerin sağlamlığını da sağlar.
Yetişkin bir insan vücudunda yaklaşık 2 kg kadar kalsiyum bulunur.
(şekil 17) Bu kalsiyumun yüzde 99'u kemiklerde depo edilmiştir. Geri
kalanı ise metabolizma ile ilgili işlevlerde kullanılır. Vücut
fonksiyonlarının devam etmesi için de yaklaşık olarak 0.5 gramlık
kalsiyumun kanda dolaşması yeterlidir.<sup>2</sup>

Şimdi şu hayali örnek üzerinde düşünelim: Önünüze özel bir şişe içinde 1
litre kan konulmuş olsun. Ve bu kanın ameliyatta bekleyen bir hastaya
nakledileceği, ancak bir problem olduğu söylensin. Bu kanın içinde
kalsiyum eksikliği bulunduğu, ancak ne kadar eksik olduğunun tespit
edilemediği belirtilsin. Ayrıca size kullanmanız için büyükçe bir kapta
kalsiyum tozu da verilmiş olsun ve sizden eksik miktarı tamamlamanız
istensin. (şekil 18)

Acaba ne yapardınız?

Öncelikle yapmanız gereken, önünüzdeki kanda ne kadar kalsiyum
bulunduğunu ölçmek olacaktır. Ancak bunun için çok gelişmiş teknolojik
aletler gereklidir ki, buna zaman ve imkan o an için yoktur. Bu durumda
oldukça çaresiz kalırsınız.

Ancak tüm insanların vücudunda her an kalsiyum oranını hesaplayarak
gerekli önlemleri alan muhteşem bir mekanizma bulunmaktadır: Tiroid bezi
ve tiroid bezinin içerisine gömülmüş bulunan bir başka hormonal bez olan
paratiroid bezleri, vücutta kalsiyum dengesinin sağlanması için son
derece akılcı bir plana uyarak çalışırlar. Özellikle paratiroid bezinin
tek görevi, bütün ömrünüz boyunca, gece-gündüz kanınızda ne kadar
kalsiyum bulunduğunu ölçmek ve kalsiyum oranını en ideal ölçülerde
tutmaktır. (şekil 19)

Paratiroid bezi ürettiği son derece özel bir yaratılışa sahip
parathormon vasıtasıyla kanda bulunan kalsiyum oranına müdahale eder.
Eğer kanda kalsiyum miktarı düşerse hemen parathormon
salgılar.<sup>3</sup> (şekil 20)

Paratiroid bezi küçük bir et parçasıdır. Hücrelerin biraraya gelmesinden
oluşan bir et parçası, önünden akan kan ırmağı içinde bulunan kalsiyum
atomlarını nasıl tespit eder? Gözü, kulağı, elleri olmayan hücreler,
kanda bulunan tuz, glikoz, yağ, amino asitler, proteinler, hormonlar,
enzimler, laktik asit, karbondioksit, azotlu atık, sodyum, potasyum,
üre, ürik asit, demir, bikarbonat gibi binlerce farklı madde arasından
kalsiyum atomlarını nasıl teşhis edebilir? Hücre, kalsiyumu nasıl tanır?
Kalsiyumun kanda ne kadar bulunması gerektiğini nereden bilir? Kalsiyum
miktarını hangi şuur ile ölçer? Kalsiyumun az mı yoksa fazla mı olduğuna
nasıl karar verir?

Bu noktada tekrar hatırlatmak gerekir ki, bu hücreler akıl ve şuur
sahibi olmayan, milimetrenin ancak %1'i büyüklüğünde varlıklardır. Bu
varlıkların bizim adımıza kandaki kalsiyum miktarını başarı ile
ölçebiliyor olmaları, sonsuz ilim sahibi Yüce Allah'ın yaratışının
delillerinden sadece bir tanesidir.

Paratiroid hücreleri yaptıkları ölçümler sonucunda kalsiyum miktarının
düştüğüne karar verirlerse hemen parathormon salgılarlar. Peki
parathormon kalsiyum miktarını nasıl yükseltecektir? Bu küçük molekül
nereden kalsiyum bulabilecektir? Parathormon, her biri için çok geniş
biyoloji bilgisine sahip olunması gereken 3 ayrı yoldan kan için
kalsiyum kaynağı bulur:

1\. Kemiklerde bol miktarda kalsiyum bulunur. Parathormon, kalsiyumun
bir kısmını kemiklerden ödünç alır. Kemik hücreleri, kalsiyumu
depolarlar ve normal şartlarda bırakmak istemezler. Ancak parathormonun
formülü ile karşılaştıklarında doğal olarak bir miktar kalsiyumu serbest
bırakırlar. (şekil 20)

2\. İdrarla birlikte bir miktar kalsiyum vücuttan atılmaktadır.
İdrardaki kalsiyumun tekrar kana karıştırılması gerekmektedir. Bunun
içinse, böbrek hücrelerinin idrardaki kalsiyum moleküllerini
yakalamaları ve geri almaları gerekir. Bu kez parathormon böbrek
hücrelerine bu emri verir ve böbrek hücreleri bu emre itaat ederek,
kalsiyum moleküllerini geri toplarlar. (şekil 21)

3\. Son yöntem ise, vücuda giren kalsiyumun en fazlasıyla kullanıma
geçirilmesidir. Yediğiniz besinlerdeki kalsiyumun kana karışması ince
bağırsakta gerçekleşmektedir. Ancak kalsiyumun geri emilmesi için
bağırsak hücrelerinin aktif hale gelmiş D vitaminine ihtiyaçları
vardır. Bu noktada büyük bir problem ortaya çıkmaktadır; çünkü
yediğiniz besinler yoluyla elde ettiğiniz D vitamini aktif halde
değildir.<sup>4</sup> Bağırsaklarınızın daha çok kalsiyum emmesi,
dolayısıyla kandaki kalsiyum miktarını artırmanız için bu problemi
ortadan kaldırmanız gerekmektedir. Yani aktiflenmemiş D vitamininin
kimyasal yapısını değiştirecek ve aktiflenmiş bir hale getirecek çok
özel bir molekül bulmak zorundasınız. Bu molekül yine parathormondur.
(şekil 22)

Şimdi bu noktada çok dikkatli bir şekilde düşünmek gerekir. Kanda
bulunan kalsiyum miktarının artırılması için birbirinden bağımsız 3
farklı yol bulunmaktadır ve birbirinden çok farklı bu üç sistemin
çalışmaya başlamasını sağlayan anahtar aynıdır. Bu anahtar üç
sistemin de kontağını çevirmektedir. Daha da hayranlık uyandırıcı olan,
birbirinden çok farklı yapıda bulunan ve çok farklı çalışma şekilleri
bulunan bu sistemlerin kontakları çevrildiği zaman, elde edilen sonucun
aynı olmasıdır: "Kanda bulunan kalsiyum miktarını artırması."

Peki bu hormonun formülünü paratiroid hücreleri nasıl bulmuşlardır? Bu
molekülün, kemikleri, böbrekleri ve D vitaminini etkileyeceğini nasıl
bilmişlerdir? Nasıl olmuş da tarih boyu yaşamış milyarlarca insanın
paratiroid bezi –hastalık vakaları dışında- bu doğru formülü üretmeyi
başarmıştır? Kemiklerin kalsiyum depoladıklarını, idrar içinde atılmak
üzere olan kalsiyum bulunduğunu ve ince bağırsak hücrelerinin kalsiyum
emmek için aktif D vitaminine ihtiyaçları olduğunu, paratiroid hücreleri
nereden bilirler? Bu üç sistemi çalıştıracak formülü nasıl bulmuşlardır?
Şuursuz hücreler insanı dahi aciz bırakan bu akıl gösterisini nasıl
yaparlar?

Hücrelerin üzerinde tecelli eden bu akıl ve planlama, elbette hücreleri
de, kalsiyum molekülünü de, insanı da yoktan var eden, insanı kalsiyum
molekülüne muhtaç bir şekilde yaratan, sonra bu ihtiyacın karşılanması
için kusursuz bir sistem var eden, göklerin, yerin ve ikisi
arasındakilerin Rabbi, Rahman ve Rahim olan Allah'tır. Şüphesiz
Allah'ın şanı çok Yücedir.

Allah... O'ndan başka İlah yoktur. Diridir, kaimdir. O'nu uyuklama ve
uyku tutmaz. Göklerde ve yerde ne varsa hepsi O'nundur. İzni olmaksızın
O'nun Katında şefaatte bulunacak kimdir? O, önlerindekini ve
arkalarındakini bilir. (Onlar ise) Dilediği kadarının dışında, O'nun
ilminden hiçbir şeyi kavrayıp-kuşatamazlar. O'nun kürsüsü, bütün gökleri
ve yeri kaplayıp-kuşatmıştır. Onların korunması O'na güç gelmez. O, pek
Yücedir, pek büyüktür. (Bakara Suresi, 255)

**5. KONU**

**ŞEKER FABRİKASI**

Eğer ihtiyacınızdan biraz daha fazla şekerli gıda yerseniz,
vücudunuzdaki son derece detaylı ve kusursuz bir sistem kandaki şeker
oranının yükselmesini engellemek için devreye girer:

1- Öncelikle pankreas hücreleri, kan sıvısının içinde bulunan
milyonlarca molekül arasından şeker moleküllerini bulur ve diğerlerinden
ayırt eder. Dahası bu moleküllerin sayılarının fazla mı, yoksa az mı
olduklarına karar verir, adeta şeker moleküllerini sayar. Gözü, beyni,
elleri olmayan, gözle göremeyeceğimiz küçüklükteki hücrelerin bir
sıvının içindeki şeker moleküllerinin oranı hakkında fikir sahibi
olması, üzerinde düşünülmesi gereken bir konudur. (şekil 23)

2- Eğer pankreas hücreleri kanda gereğinden fazla şeker olduğunu
belirlerlerse, bu fazla şekerin depolanmasına karar verirler. Ancak bu
depolama işini kendileri yapmaz, kendilerinden çok uzakta bulunan başka
hücrelere yaptırırlar.

3- Uzaktaki bu hücreler kendilerine aksi bir emir gelmediği sürece şeker
depolamak istemezler. Ancak pankreas hücreleri, bu hücrelere "Şeker
depolamaya başlayın" emrini taşıyacak bir hormon yollar. "İnsülin" adı
verilen bu hormonun formülü, pankreas hücreleri ilk oluştukları andan
itibaren DNA'larında kayıtlı bulunmaktadır. (şekil 24)

4- Pankreas hücrelerindeki özel "enzimler" (işçi proteinler) bu formülü
okurlar. Okunan formüle göre de insülin adlı hormonu üretirler. Bu
üretimde her biri farklı görevlerde yüzlerce enzim çalışır.

5- Üretilen insülin hormonu, en güvenli ve en hızlı ulaşım ağı olan kan
yoluyla hedef hücrelere ulaştırılır. Bu hedef hücrelerden biri karaciğer
hücreleridir.

6- İnsülin hormonunda yazılı olan "Şeker depolayın" emrini okuyan
karaciğer hücreleri ise bu emre kayıtsız şartsız itaat ederler. Şeker
moleküllerinin hücrelerin içine geçmesini sağlayacak kapılar açılır.
(şekil 25)

7- Ancak bu kapılar rastgele açılmaz. Karaciğerdeki depo hücreleri
kandaki yüzlerce farklı molekül arasından sadece şeker moleküllerini
ayırt eder, yakalar ve kendi içlerine hapsederler. (şekil 26, 27)

8- Karaciğer hücreleri, kendilerine ulaşan emre hiçbir zaman itaatsizlik
etmez. Bu emri yanlış anlamaz, hatalı maddeleri yakalamaya, gereğinden
fazla şeker depolamaya kalkmaz. Büyük bir disiplin ve özveri ile
çalışır.

Böylece siz fazla şekerli bir çay içtiğinizde, bu olağanüstü sistem
devreye girer ve fazla şekeri vücudunuzda depolar. Eğer bu sistem
çalışmasaydı, o zaman şeker hızla yükselir ve kişinin komaya girerek
ölmesine neden olurdu. Bu o kadar mükemmel bir sistemdir ki gerektiği
zaman tersine de çalışabilir. Eğer kandaki şeker normalin altına
düşerse, bu sefer pankreas hücreleri bambaşka bir hormon olan
"glukagon"u üretirler. Glukagon daha önce şeker depolayan hücrelere bu
sefer "Kana şeker karıştırın" emrini taşır. Bu emre de itaat eden
hücreler depoladıkları şekeri geri bırakırlar. (şekil 28)

Nasıl olur da, bir beyne, sinir sistemine, göze, kulağa sahip olmayan
hücreler, bu denli büyük hesapları ve işleri kusursuzca başarırlar?
Proteinlerin ve yağ moleküllerinin yan yana gelmesiyle oluşan bu şuursuz
varlıklar, nasıl olur da insanların bile yapamayacakları kadar büyük
işler yapabilirler? Şuursuz moleküllerin sergiledikleri bu büyük
bilincin kaynağı nedir? Elbette bu olaylar, bizlere tüm evrene ve tüm
canlılara hakim olan Allah'ın varlığını ve kudretini gösteren sayısız
delilden sadece birkaçıdır. Allah ayetlerinde şöyle buyurmaktadır:

**Şüphesiz, yerde ve gökte Allah'a hiçbir şey gizli kalmaz. Döl
yataklarında size dilediği gibi suret veren O'dur. O'ndan başka İlah
yoktur; üstün ve güçlü olandır, hüküm ve hikmet sahibidir. (Al-i İmran
Suresi, 5-6)**

**6. KONU**

**ACİL YARDIM: ADRENALİN HORMONU**

Tehlike veya bir korku anında her insana yardım eden bir molekül vardır:
Adrenalin hormonu. Bu hormon, örneğin kullandığı uçağı arıza yapan bir
pilotun beyin hücrelerini alarma geçirir, beynine daha çok kan ve şeker
gönderir ve pilotun daha dikkatli olabilmesini sağlar. Aynı zamanda
pilotun kalp atışlarını ve kan basıncını artırır, daha atik ve daha
hızlı olabilmesini sağlar; solunum yollarını açar, böylece daha fazla
oksijen almasını ve kas ve beyin hücrelerine daha çok kan gitmesini
sağlar. İskeleti ve kasları daha güçlü kasar, kanda bulunan şeker
seviyesini artırır ve böylece pilotun fazladan ihtiyaç duyduğu enerjiyi
alması için imkan sağlar.

Böbrek üstü bezlerinin ürettikleri ve depoladıkları bu mucizevi hormon
birçok özelliğe sahiptir ve Allah'ın üstün ilminin ve kusursuz
yaratışının bir delilidir.

Öncelikle adrenalinin yukarıda sayılan etkileri nasıl meydana
getirebildiğini inceleyelim. Tehlikenin ortaya çıkması ile birlikte
vücutta alarm düğmesine basılır. Beyin, böbrek üstü bezlerine yıldırım
gibi bir emir gönderir. Böbrek üstü bezinin iç bölgesinde bulunan
hücreler alarm durumuna geçer ve acil olarak adrenalin hormonu
salgılar. Adrenalin molekülleri kana karışır ve vücudun çeşitli
bölgelerine dağılır. (şekil 29,30,31)

Salgılanan adrenalin molekülleri, beyin, kalp ve kaslar gibi hayati
organlara giden damarları genişletir, böylece bu organların ihtiyacı
olan fazla kan temin edilmiş olur. <sup>5</sup> (şekil 32)

Adrenalin moleküllerinin yaptığı düzenleme kalbe, beyne ve kaslara giden
damarları açarken, karaciğere ve deriye giden damarları daraltmaktadır.
(şekil 33)

Böylece beden için ihtiyaç duyulan destek en iyi şekilde sağlanmış olur.

Deriye az kan pompalanmasının bir başka nedeni daha vardır: Bu sayede
muhtemel bir yaralanmada kan kaybetme riski en aza indirilmiş olacaktır.
Aşırı heyecan karşısında deride gözlemlenen soluklaşmanın nedeni de, o
anda deriye daha az kan pompalanıyor olmasıdır.<sup>6</sup>

Hiçbir zaman yanlışlıkla kalbe veya beyne giden damarlar daralıp
karaciğere veya deriye giden damarlar genişletilmez. Adrenalin molekülü
ne yapması gerektiğini çok iyi bilir. Bedeninizde bulunan yüzlerce
damarın çapı ve bu damarların nereye ne miktarda kan ilettikleri, gözle
görülmeyen bir hormon tarafından ayarlanmaktadır.

Adrenalin molekülleri her organ için farklı bir anlam taşır; damara
gittiği zaman damarı genişleten adrenalin molekülü, kalbe gittiği zaman
da kalp hücrelerinin kasılmalarını hızlandırır. Böylece kalp daha hızlı
atar ve kaslara fazladan güç elde edebilmeleri için ihtiyaçları olan kan
sağlanmış olur. (şekil 34)

Adrenalin molekülü kas hücrelerine ulaştığı zaman da kasların daha güçlü
bir şekilde kasılabilmelerini sağlar. (şekil 35) Karaciğere ulaşan
adrenalin molekülleri, burada bulunan hücrelere, kana daha çok şeker
karıştırmalarını emreder. Böylece kandaki şeker miktarı artar ve
kasların ihtiyacı olacak fazladan yakıt sağlanmış olur. (şekil 36)

Bu çok küçük molekül, ne zaman ne yapması gerektiğini çok iyi bilmekte,
ihtiyaç duyulmadığı sürece insan vücudunu asla alarm durumuna
geçirmemektedir. Bunun dışında hangi hücrelere gitmesi gerektiğini,
hangilerine nasıl bir emir vermesi gerektiğini de çok iyi bilmekte ve
bunu hiç unutmamaktadır. Ayrıca tüm bunlar, hücreleri, organları ve
işlevlerini çok iyi tanıdığını ve bildiğini de göstermektedir. Vücudun
ne zaman bu durumdan çıkartılması gerektiği konusunda da hiçbir zaman
yanılmamaktadır.

Aksi takdirde yani böyle bir hata yaptığında vücutta onarılmaz hasarlar
meydana gelebilir. Ancak, bu küçük moleküller büyük bir sorumluluk
bilinciyle çalışmaktadırlar. Birkaç atomun, belirli bir düzen ile
birleşmesinden meydana gelen, cansız, şuursuz, beyni ve gözü olmayan
bir molekülün bu kadar akılcı, organize ve seri bir şekilde hareket
etmesi mümkün müdür? Peki tüm bunları, bu, gözle görülmeyecek kadar az
miktardaki sıvının kendi aklı ve iradesi ile gerçekleştirmesi mümkün
olabilir mi? Elbette ki hayır.

Tüm bu anlatılanlar, vücudumuzdaki her molekülü Allah'ın yarattığını ve
bunların, hayatımız boyunca her an Yüce Allah'ın gücü, iradesi, kontrolü
ve emri ile faaliyet halinde olduğunu gösteren delillerden sadece bir
tanesidir. Yüce Allah'ın gücü, kudreti, yaratışındaki üstün ilim ve akıl
her an, her yerde tecelli etmektedir. Kuran'da bildirildiği gibi;
"**Göklerde ve yerde ne varsa tümü Allah'ındır. Allah, her şeyi
kuşatandır.**" (Nisa Suresi, 126)

**7. KONU**

**VÜCUDU TEMİZLEYEN LİZOZOM ENZİMLERİ**

Vücudumuzda gün içerisinde bizim farkında olmadığımız birçok işlem
gerçekleşir. Eksiksiz bir şekilde gerçekleşen bu işlemleri hücrelerimiz
yapar. Sayıları 100 trilyonu bulan bu hücrelerin içinde, görevlerini çok
iyi bilen birçok yapı vardır. Kimi enerji, kimi protein üretir, kimi
taşıma işlemi yapar, kimi de depo şeklinde kullanılır.

Hücrenin içindeki bu yapılardan birisi de lizozomdur. Lizozomu hücrenin
öğütme makinesi olarak tanımlayabiliriz. Bu organelden salgılanan
enzimler sayesinde vücutta birçok "yıkma" işlemi gerçekleşir. Lizozom
enzimleri, artık işe yaramayan hücreleri yıkıp, parçalamalarının veya
bir yapının etrafını saran zarı öğüterek delmelerinin yanı sıra, vücutta
sürekli olarak büyümeye devam eden bazı hücreleri de parçalarlar.
Lizozom enzimlerinin gerçekleştirdiği bu yıkım işlemi, vücut açısından
son derece önemlidir. (şekil 37)

Örneğin hamile olan kadınlarda bebeğin gelişimiyle birlikte rahim
normale oranla çok fazla büyür. Bu sağlıklı bir bebeğin doğabilmesi için
gerekli olan bir aşamadır. Ancak bebek doğduktan sonra artık bu derece
geniş bir rahme ihtiyaç kalmamaktadır. Bu durumda aşırı derecede
genişlemiş olan bu organın tekrar eski haline döndürülmesi
gerekmektedir. İşte bu işlemi gerçekleştiren lizozom enzimleridir. Doğum
işlemi bittiğinde belirli hücrelerin lizozomları adeta bunu haber alır
ve ne yapmaları gerektiğini çok iyi bilerek hemen gerekli enzimleri
salgılamaya başlarlar. Bu enzimler de vücudun sağlığı için hamilelikten
sonraki 10 gün içerisinde hızlı bir yıkımla rahmi 1/40 oranında
küçültürler. Böylece rahim eski boyutlarına dönmeye başlar.(şekil
38)

Lizozomlar ayrıca spermin baş kısmında da bulunurlar. Sperm, yumurtaya
ulaştığında onu saran kılıfı delmek için bünyesinde taşıdığı lizozom
enzimlerini kullanır. Parçalayıcı etkiye sahip bu enzimler, yumurtayı
koruyan kılıfı delerek spermin yumurtayı döllemesini sağlarlar. (şekil
39)

Bu örneklerde de açıkça görüldüğü gibi vücudumuzdaki her mekanizma
birbirini tamamlayacak şekilde çalışır. Hamilelik sırasında rahmin
büyümesini sağlayan sistemin yanı sıra onu eski haline döndürecek
sistem de vardır. Aynı şekilde sağlam bir kılıfla korunan yumurtayı
delebilecek enzim de spermin içine özel olarak yerleştirilmiştir.

İşte Darwinistler bu birbiriyle iç içe geçmiş mükemmel sistemin bazı
tesadüflerin sonucunda oluştuğunu ve kusursuz şekilde işlemeye devam
ettiğini iddia edecek kadar akıl ve mantıktan uzaklaşmışlardır. Kendi
içlerinde mükemmel bir işleyişe sahip olan bu mekanizmaların vücudun
bütünündeki sistemlerle de uyumlu bir şekilde çalışması, Allah'ın
yaratışındaki kusursuzluğun delillerinden bir tanesidir. Haşr
Suresi'ndeki bir ayette şöyle buyurulmaktadır:

**O Allah ki, yaratandır, (en güzel bir biçimde) kusursuzca var edendir,
'şekil ve suret' verendir. En güzel isimler O'nundur. Göklerde ve yerde
olanların tümü O'nu tesbih etmektedir. O, Aziz, Hakimdir. (Haşr Suresi,
24)**

**8. KONU**

**KAN BASINCINI KONTROL EDEN **

**KUSURSUZ SİSTEM**

Vücudumuzda, kan basıncı düştüğü anda devreye giren kusursuz bir sistem
bulunmaktadır. Tıpkı yangın alarmı algılayıcılarının, ateşin çıkardığı
dumanı tespit edecek şekilde özel olarak dizayn edilmeleri gibi, bu
sistem de ancak alarm durumunda, yani kan basıncı düşünce devreye girer.

Kan basıncının düşük olması insan için çok tehlikeli bir durum
doğurabilir. Bu yüzden alarm çalıştığı anda kan basıncını artırmak için
bir dizi tedbirin alınması gereklidir. Bu tedbirleri şöyle
sıralayabiliriz;

1\. Kan damarları daraltılmalıdır. (Bu daralma, tıpkı uç kısmı sıkılan
bahçe hortumunun daha tazyikli su vermesi gibi kan basıncını
artıracaktır.)

2\. Böbreklerden daha çok su emilmeli ve kana karıştırılmalıdır.

3\. En kısa zamanda kişinin su içmesi sağlanmalıdır.

Peki bütün bunlar nasıl sağlanacaktır? Yine başka bir eşsiz sistem, her
insan bedeninin derinliklerine doğuştan yerleştirilmiştir.

Sistem şöyle çalışır: Kan basıncı düştüğü anda (ya da kanda bulunan
sodyum miktarı azaldığında), böbreklerde bulunan bazı hücreler durumu
fark eder. Bunlar alarm vericiler olan "jukstaglomerular" (JGA)
hücreleridir. Bu hücreler "renin" isimli çok özel bir madde
salgılar.<sup>7</sup> (şekil 40)

Hücrelerin, kan basıncının veya sodyum miktarının düştüğünü tespit
edebilmeleri başlı başına bir mucizedir. Ancak daha da önemlisi
hücrelerin renin salgılamalarıdır. Çünkü "renin" çok aşamalı bir üretim
zincirinin ilk halkasıdır.

Kanın plazmasında bulunan ve normalde kanda dolaştığı halde hiçbir
şekilde etkisi olmayan bir protein vardır. Bu protein karaciğerde
üretilen "anjiotensinojen" proteinidir. Hayranlık uyandıran bir
planlamanın ilk aşaması burada başlar. Çünkü tek başlarına hiçbir işe
yaramayan "anjiotensinojen" ve "renin" aslında birbirleri ile birleşmek
için özel olarak tasarlanmışlardır. Tıpkı bir logonun parçalarının iç
içe geçebilmeleri için birbirlerine uygun olarak imal edilmeleri gibi.
(şekil 41)

Burada düşünülmesi gereken bir nokta vardır: Böbrek hücreleri ve
karaciğer hücreleri vücut içinde birbirlerinden uzaktadır. Nasıl olur
da birisi logonun bir parçasını (renin) üretirken, diğeri bu parçaya tam
uyan diğer parçayı (anjiotensinojen) üretir ve yine nasıl olur da bunlar
birbirlerine tam olarak uygun olurlar? Bunun evrimcilerin iddia ettiği
gibi tesadüfen meydana gelmesi kesinlikle imkansızdır. Şüphesiz her biri
Yüce Allah'ın sonsuz ilmiyle yaratılmıştır.

Renin, anjiotensinojen molekülünün yapısını değiştirir ve yeni bir
molekül "anjiotensin I" ortaya çıkar: (şekil 42)

Renin + Anjiotensinojen -\> Anjiotensin-I

Ortaya çıkan bu yeni molekülün de bir etkisi yoktur; çünkü üretim
zinciri henüz bitmemiştir. Devreye akciğerde bulunan "ACE" adında ve
sadece "anjiotensin-I" molekülünü parçalamaya yarayan bir enzim girer.
Bu enzim sayesinde "anjiotensin-I" daha farklı bir molekül olan
"anjiotensin-II" molekülüne dönüşür: (şekil 43)

Anjiotensin-I + ACE Enzimi -\> Anjiotensin-II

Bu noktada tekrar düşünmek gerekir: Böbrek ve karaciğer hücrelerinin
ürettikleri iki farklı molekül etkileşmiş ve ortaya yeni bir molekül
çıkmıştır. Böbrek ve karaciğer hücreleri ile hiçbir alakası bulunmayan
akciğer hücreleri de bu yeni molekülün tam olarak birleşeceği bir enzim
üretmektedir. Üstelik bu enzimi, söz konusu moleküller birleşmeden çok
önce üretmektedir. Nasıl olur da akciğer hücreleri, daha gerçekleşmemiş
olan bir olay ve daha üretilmemiş bir maddeye en uygun enzimi
üretebilmektedir? Bu maddeyi bir başka maddeye çevirecek enzimin
formülünü nereden bilmektedir? Kuşkusuz akciğer hücrelerine bu
bilgileri ilham eden eşi ve benzeri olmayan Yüce Allah'tır.

Anjiotensin-II adlı enzimin iki hayati görevi vardır: Bunlardan
birincisi kan damarlarının daralmasını sağlamaktır. Anjiotensin II
enzimi, kan damarlarının etrafında bulunan kasları uyarır ve
kasılmalarını sağlayan mekanizmayı –ki bu da kusursuz bir yaratılışın
delilidir- harekete geçirir. Böylece kaslar kasılır, damar çapını
daraltır ve kan basıncı artırılmış olur. Bu varılmak istenen birinci
sonuçtur.

Anjiotensin-II maddesinin ikinci önemli görevi ise, mucizevi bir hormon
olan "aldosteron"u göreve çağırmaktır. Anjiotensin-II maddesi böbrek
üstü hücrelerine ulaşır ve bu hücrelere "aldosteron" salgılamaları
emrini verir. Bu da planın kusursuzluğunun bir başka delilidir. Çünkü
aldosteron, böbrekleri etkileyecek ve böbrekler idrardaki suyu geri
emerek kana karıştıracaktır. Böylece kan basıncı artacaktır. Bu da
varılmak istenen ikinci sonuçtur. (şekil 44)

Böbrek, karaciğer ve akciğerin ortaklaşa çalışması sonucunda üretilen
"anjiotensin-II" maddesinin çok önemli bir görevi daha vardır: Beynin
özel bir bölgesine ulaşmak ve o bölgeyi harekete geçirmek. Bu bölge
susama hissini uyandıran "susama bölgesi"dir.

Ancak "anjiotensin-II" maddesinin önünde bir engel vardır. Çünkü beyni
korumak için kandan beyin dokusuna geçişi çok zorlaştıran, çok seçici
bir sistem vardır ve buna "kan-beyin bariyeri" denir. Bu sistem beyinde
1-2 noktada bulunmamaktadır ve bu noktalardan biri de "susama
bölgesi"dir. Bu özel yaratılış sayesinde beynin susama bölgesi uyarılır
ve insanda su içme isteği meydana gelir.<sup>8</sup> (şekil 45)

Böbreklerin, akciğer ve karaciğerin bir plan içinde, ortaklaşa
ürettikleri maddeler bir düzen içinde birleşmiş ve sonuçta kan
basıncının yükselmesine neden olan bir hormonun salgılanmasını
sağlamışlardır. Bunun için böbrek hücreleri, akciğer hücreleri ve
karaciğer hücrelerinin biraraya gelip bir koalisyon oluşturmaları
gerekir.

Bu koalisyon önce kan basıncı düştüğü zaman ne yapılması gerektiğini
araştırmak zorundadır. Bu araştırma sonucunda da koalisyonun en ideal
çözüme karar vermesi gerekir: Bu ideal çözüm "kan damarlarının
çaplarını daraltmak" ve "aldosteron hormonunun salgılanmasını
sağlamak"tır.

Ardından yine biraraya gelip, uzun araştırmalar yapıp, böbrek üstü
bezlerinin ve damar kası hücrelerinin anatomilerini, çalışma
sistemlerini analiz etmelidirler. Sonra bu damarların kasılması ve
böbrek üstü bezlerinin aldosteron salgılaması için mucize bir formülü
yani "anjiotensin-II" maddesinin moleküler projesini tespit etmiş
olmalıdırlar.

Yapılması gereken son iş, bu molekülün nasıl üretileceğinin tespit
edilmesidir. Her organ bu molekülün üretim aşamasında bir sorumluluk
almalıdır. Çizilen üretim planı çerçevesinde üç aşamalı bir montaj
sistemi uygun görülmeli, her organa bir görev paylaştırılmalıdır. Böbrek
hücreleri "renin" üretmeye, karaciğer hücreleri "anjiotensinojen"
üretmeye, akciğer hücreleri de "ACE" üretmeye karar vermeli ve görev
dağılımı tamamlanmalıdır. Ardından toplantı sona ermeli ve hücreler ait
oldukları yerlere geri dönmelidir. (şekil 46, 47)

Bu sistemin her parçası, üzerinde düşünülmesi gereken harikalarla
doludur. İnsan vücudundaki her hücre özel bir görev için yaratılmış,
özel niteliklerle donatılmış ve görev yapması gereken yere yine özel
olarak yerleştirilmiştir. İnsan vücudunda meydana gelen tüm olayları
Rabbimiz yaratmıştır ve insan bedenindeki her ayrıntı da O'nun sonsuz
ilminin delillerinden sadece birkaç tanesidir. Yüce Allah'ın Kuran'da
bildirdiği gibi:

**Göklerin ve yerin mülkü O'nundur; çocuk edinmemiştir. O'na mülkünde
ortak yoktur, herşeyi yaratmış, ona bir düzen vermiş, belli bir ölçüyle
takdir etmiştir. (Furkan Suresi, 2)**

**9. KONU**

**BÜYÜME HORMONU**

Yaklaşık 3 kg ağırlığında ve 50 cm boyunda yeni doğan bir bebeğin,
yirmi-yirmi beş sene içinde 80 kg ağırlığında 1.80 m uzunluğunda
yetişkin bir insan olmasını sağlayan nedir?

Bu sorunun cevabı, hipofiz bezinden salgılanan mucize bir molekülde,
büyüme hormonunda saklıdır.

Büyüme işlemi iki farklı şekilde gerçekleşir. Bazı hücreler hacimlerini
artırırlar. Bazı hücreler de bölünerek çoğalırlar. İşte bu iki işlemi de
sağlayan ve yöneten büyüme hormonudur.

Büyüme hormonu hipofiz bezinden salgılanır ve bütün vücut hücrelerine
etki eder. Her hücre hipofiz bezinden kendisine gelen mesajın anlamını
bilir. Eğer büyümesi gerekiyorsa büyür, bölünerek çoğalması gerekiyorsa
çoğalır.

Örneğin yeni doğmuş bir bebeğin kalbi yetişkin halinin yaklaşık olarak
16'da biri kadardır. Buna karşın toplam hücre sayısı yetişkin
kalbindekilerle aynıdır. Büyüme hormonu gelişme döneminde kalp
hücrelerine teker teker etki eder. Her hücre, büyüme hormonunun
kendisine emrettiği kadar gelişme gösterir. Böylece kalp de büyüyerek
yetişkin bir insan kalbi haline gelir. (şekil 48)

Sinir hücrelerinin çoğalması da bebek henüz anne karnındayken, 6. ayın
sonunda biter. Bu aşamadan doğuma ve doğumdan yetişkinliğe kadar olan
devrede sinir hücrelerinin sayıları sabit kalır. Büyüme hormonu sinir
hücrelerine de hacimsel olarak büyümelerini emreder. Böylece sinir
sistemi büyüme çağının bitimiyle beraber son halini alır. (şekil 49)

Vücutta bulunan diğer hücreler –örneğin kas ve kemik hücreleri- gelişme
dönemi boyunca bölünerek çoğalırlar. Bu hücrelere ne kadar bölünmeleri
gerektiğini bildiren de yine büyüme hormonudur. (şekil 50, 51)

Bu durumda şu soruyu sormamız gerekir:

Hipofiz bezi nasıl olur da hücrelerin bölünmesi veya büyümesi için
gerekli olan formülü bilir? Bu, son derece mucizevi bir olaydır. Çünkü
nohut büyüklüğünde bir et parçası, vücutta bulunan bütün hücrelere
hükmetmekte ve bu hücrelerin hacim olarak genişleyerek veya bölünerek
büyümelerini sağlamaktadır.

Sorulması gereken bir başka soru da şudur: Bu et parçası böyle bir
görevi neden yerine getirir? Bu hücreler niçin bir ömür boyu, diğer
hücrelere bölünmelerini emreden bir mesaj göndermektedir?

İşte bu noktada Allah'ın yaratmasındaki mükemmellik bir kez daha ortaya
çıkar. Küçücük bir bölgede bulunan hücreler, trilyonlarca hücrenin bir
düzen içinde bölünmelerini ve büyümelerini sağlamaktadır. Oysa bu
hücrelerin insan bedenini dışarıdan görmelerine, bedenin ne kadar
büyümesi ve ne aşamaya geldiğinde durması gerektiğini bilmelerine
imkan yoktur. Bu şuursuz hücreler, vücudun karanlığı içinde, ne
yaptıklarını dahi bilmeden büyüme hormonu üretmekte ve üretimi
durdurmaları gerektiği zaman da durmaktadırlar. Öyle kusursuz bir sistem
yaratılmıştır ki, büyümenin ve bu hormonun salgılanmasının her aşaması
kontrol altındadır.

Büyüme hormonunun bazı hücrelere hacim olarak büyümelerini, bazı
hücrelere de bölünerek çoğalmalarını emretmesi ayrı bir mucizedir.
Çünkü her iki hücreye ulaşan hormon birbirinin kopyasıdır. Ancak emri
alan hücrenin genetik şifresine ne şekilde hareket etmesi gerektiği
yazılmıştır. Büyüme hormonu büyüme emrini verir. Bunun ne şekilde
yapılacağı o hücrenin içinde yazılıdır. Bu da insan vücudunun her
noktasının yaratılışındaki kudret ve ihtişamı bir kez daha ispatlar.

Burada çok önemli bir detay daha vardır: Büyüme hormonunun bütün vücut
hücreleri üzerinde etkili olması da son derece büyük bir mucizedir.
Bazı hücreler büyüme hormonuna itaat ederken, bazı hücrelerin bu
hormona isyan etmeleri istenmeyen sonuçlara neden olurdu. Örneğin kalp
hücreleri büyüme hormonunun emrettiği şekilde büyürken, göğüs kafesi
hücreleri çoğalmayı ve büyümeyi reddederlerse, büyüyen kalp küçük kalan
göğüs kafesi içinde sıkışır ve sonuç ölüm olurdu.

Ya da burun kemiği büyürken burun derisi büyümesini durdurursa, burun
kemiği burun derisini yırtarak dışarı çıkardı. Kasların, kemiklerin,
derinin ve organların birbirleriyle uyumlu bir şekilde büyümeleri, her
hücrenin teker teker büyüme hormonuna itaat etmesi sayesinde kusursuz
bir şekilde sağlanır.

Büyüme hormonu, kemiklerin ucundaki kıkırdak dokunun gelişmesi için de
emir verir. Bu kıkırdak, yeni doğan bir bebeğin kalıbı gibidir. O
büyümedikçe, bebek de büyüyemez.<sup>9</sup> Burada bulunan hücreler
kemiği uzunlamasına büyütürler. Peki bu hücreler kemiğin uzunlamasına
büyümesi gerektiğini nereden bilirler? Eğer bu kemik yana doğru büyüse
bacak uzayamayacak, hatta bacak kemiği bu bölgede deriyi yırtarak dışarı
çıkacaktır. Ancak Yüce Rabbimiz, insan vücudundaki her detayı ve bilgiyi
her hücrenin çekirdeğine yerleştirmiştir. Böylece kemikler uzunlamasına
büyür.

Büyüme hormonunda görülen bir başka mucize de bu hormonun salgılandığı
dönem ve miktarla ilgilidir. Büyüme hormonu tam olarak gereken miktarda
ve en yoğun olarak da büyüme çağında salgılanır. Bu, çok önemli bir
mucizedir. Çünkü ihtiyaç duyulandan biraz daha az veya biraz daha fazla
hormon salgılanması durumunda oldukça sakıncalı sonuçlar ortaya çıkar.
Eğer büyüme hormonu az salgılanırsa cüceliğe, çok salgılanırsa devliğe
yol açar.<sup>10</sup>

İşte bu yüzden vücutta büyüme hormonunun salgılanma miktarını düzenleyen
çok özel bir sistem yaratılmıştır. Bu hormonun salgılanma miktarına
hipofiz bezinin yöneticisi sayılan hipotalamus karar verir. Büyüme
hormonu salgılanması gerektiği zaman hipofize "büyüme hormonu
salgılattırıcı hormon" (GHRH) gönderir. Kanda gereğinden fazla büyüme
hormonu bulunduğu zaman da, hipotalamus hipofize bir mesaj (somatostatin
hormonu) göndererek, büyüme hormonunun salgılanmasını
yavaşlatır.<sup>11</sup> (şekil 52)

Peki hipotalamusu oluşturan hücreler, kanda ne kadar büyüme hormonu
olması gerektiğini nereden bilmektedirler? Nasıl olur da kanda bulunan
büyüme hormonu miktarını ölçer ve bu duruma göre bir karar
verebilirler? Bu durumun ne kadar büyük bir mucize olduğunu anlamak için
şu örnek üzerinde düşünelim:

Bir insanı özel bir cihaz yardımı ile milyarlarca kez -insan bir hücre
boyutuna inene kadar- küçülttüğümüzü varsayalım. Bu insan, özel bir
kapsüle yerleştirilip hipotalamus bölgesinde bulunan hücrelerden
birinin yanına yerleştirilsin.

Bu kişinin görevi, önünden geçen kılcal damarın içinde bulunan büyüme
hormonu moleküllerini saymaktır. Eğer bu molekül sayısında bir düşüş
veya artış olursa bunu da tespit etmektir. Bilindiği gibi kan sıvısının
içinde binlerce farklı madde bulunmaktadır. Moleküler yapılar
düşünüldüğü zaman bir insanın önüne konulan şeklin büyüme
hormonuna mı yoksa başka bir maddeye mi ait olduğunu bilmesi (eğer bu
konuda uzman bir bilim adamı değilse) imkansızdır. Ancak hipotalamusa
yerleştirdiğimiz insanın milyonlarca molekül içinde büyüme hormonlarını
mutlaka tanıması gerekir. Ayrıca bu hormonun miktarını da her an kontrol
etmek zorundadır. (şekil 53, 54)

Bir insan için bile oldukça zor görünen bu görevi, şuursuz hipotalamus
hücreleri nasıl yapmaktadırlar? Her an kanda bulunan büyüme hormonu
miktarını nasıl ölçmektedirler? Büyüme hormonunu diğer moleküllerden
nasıl ayırt etmektedirler? Bu hücrelerin molekülleri tanımalarını
sağlayacak gözleri, durum değerlendirmesi yapacak bir beyinleri yoktur.
Ancak Allah'ın kurduğu sistem içinde kendilerine emredilen görevi
hatasız bir şekilde yerine getirirler. Bu kusursuz sistem sayesinde
insan son derece orantılı, estetik bir vücuda ve organlara sahip olur.
Allah, yarattığı her şey gibi insanı da mükemmel özelliklerle birlikte
var etmiştir:

**O Allah ki, yaratandır, (en güzel bir biçimde) kusursuzca var edendir,
'şekil ve suret' verendir. En güzel isimler O'nundur. Göklerde ve yerde
olanların tümü O'nu tesbih etmektedir. O, Aziz, Hakimdir. (Haşr Suresi,
24)**

**10. KONU**

**BEDENİMİZDEKİ YANILMAYAN SAAT**

Herkesin bildiği gibi, çocukluktan yetişkinliğe geçiş aşaması olan
ergenlik döneminde, her insanın bedeni birçok değişikliğe uğrar. Peki,
milyarlarca insanın bedeninde, hiç şaşırmadan bu değişimlerin zamanını
ayarlayan ve değişimi başlatan mekanizma nedir? Sanki, insan vücudunda
alarmı kurulu bir saat vardır ve bu saatin alarmı çaldığında, alarmı
duyan bazı hormonlar harekete geçmektedirler.

Elbette ki vücutta bir saat bulunmamaktadır, ancak birazdan da detayları
ile görüleceği gibi, beynin hipotalamus bölgesindeki bazı hücreler,
sanki kurulu bir saatin alarmını duymuş gibi, ortalama 15 sene
bekledikleri yerden kalkarlar ve harekete geçerler. 15 senenin sonunda
bir senenin bir gününün belli bir saatinde hipotalamustaki hücreler GnRH
olarak isimlendirilen bir hormon salgılamaya başlarlar. Bu hormon da
hipofiz bezine iki hormonun salgılanması emrini verir. Salgılanan
hormonlar Folikül Uyarıcı Hormon (FSH) ve Luteinleştirici Hormon
(LH)'dur.

Bu iki hormonun çok önemli görevleri ve mucizevi yetenekleri vardır. Her
ikisi de erkek ve kadın bedeninin farklılaşma ve fiziksel olgunlaşma
sürecini başlatırlar. Bu çok önemli bir ayrıntıdır; çünkü FSH ve LH
hormonları bu değişimi sağlayacak bölgelere uygun olarak
tasarlanmışlardır. Ve iki hormon da ne yapmaları gerektiğini çok iyi
bilircesine hareket ederler.

**FSH** hormonu **kadın** bedeninde, yumurtalığın içinde bulunan yumurta
hücrelerinin olgunlaşmalarını ve gelişmelerini sağlar. Bir başka görevi
de, bu bölgeden çok önemli bir başka hormonun, östrojen hormonunun
salgılanmasını sağlamaktır.

**FSH** hormonu yine aynı formülle **erkek** bedeninde de salgılanır.
Ancak bu sefer bambaşka etkilere yol açar. Testis hücrelerini uyarır ve
sperm üretimini başlatır.

**LH** hormonunun **kadın** bedenindeki görevi, olgunlaşan yumurtanın
serbest bırakılmasını sağlamaktır. Ayrıca kadınlarda progesteron isimli
bir başka hormonun salgılanmasını sağlar.

**LH** hormonunun **erkek** bedeninde farklı bir görevi vardır.
Testislerde bulunan bir grup özel hücreyi (leyding hücreleri) uyarır ve
testosteron isimli hormonun salgılanmasını sağlar.

Bu hormonların farklı cinslerin bedenlerinde aynı formül ile
üretilmeleri ve her cinste birbirlerinden tamamen farklı etkilere sahip
olmaları elbette çok büyük bir harikadır. Hormonlar, erkek bedeni ve
kadın bedeni arasındaki farkı nereden bilirler? Nasıl olur da aynı
formüle sahip bir hormon, erkek bedeninde testosteron üretilmesini
sağlarken, kadın bedeninde progesteron hormonu üretilmesini sağlar?

Aynı formülle üretilen hormonlar erkek vücudunu tanıyıp sesini, kas
yapısını bir erkeğe uygun olacak şekilde geliştirirken, kadın
bedenindekiler nasıl olup da kadının kimyasını ve özelliklerini bilip
ona göre değişiklikler yapabilmektedirler? Aynı hormon ile farklı
etkilerin ve farklı cinsiyetlerin oluşmasını sağlayacak bu mükemmel
genetik program, hücrelerin içine nasıl yerleşmiştir? (şekil 55)

Tüm bu olayların tesadüflere, hücreye ya da hücreleri oluşturan atomlara
bağlı olmadığı son derece açıktır. Erkek ve kadına özgü olacak şekilde
ayarlanmış bu düzenlemeler bilinçli bir yaratılışın ve bir planın
varlığını bize göstermektedir. Hiç şüphesiz bu yaratış tüm kainat
gibi her şeyi kusursuz olarak yaratan alemlerin Rabbi Allah'a aittir.
Yaratılıştaki kusursuzluğu düşünen her insan, bizi yoktan var eden
Rabbimiz'i zikrederek O'na şükretmelidir:

Ey insanlar, sizi ve sizden öncekileri yaratan Rabbinize kulluk edin ki
sakınasınız. (Bakara Suresi, 21)

Hamd, gökleri ve yeri yaratan, ikişer, üçer ve dörder kanatlı melekleri
elçiler kılan Allah'ındır; O, yaratmada dilediğini artırır. Şüphesiz
Allah, her şeye güç yetirendir. (Fatır Suresi, 1)

**11. KONU**

**VÜCUT SICAKLIĞI AYARLAYAN MUCİZE **

**MOLEKÜL**

Her insanın normal vücut sıcaklığı 36.5-37 derecedir. Vücudunuzun
ısısının kaynağının ne olduğunu ve bu ısıyı neyin daima sabit
tuttuğunu hiç düşündünüz mü? Evleri ısıtmak için genellikle kalorifer
sistemi kullanılır. Bu sistemin bir de sıcaklığın derecesini ayarlayan
termostatı bulunur. Ev sahibi termostatı istediği dereceye getirerek,
evin ısınmasını sağlar. Peki insan vücudundaki kalorifer sistemi nedir
ve termostatın ayarı nasıl yapılmaktadır?

Vücudun ısı kaynağı, insan vücudundaki 100 trilyon hücredir. Hücrelerin
faaliyeti sırasında belirli bir ısı açığa çıkar ve bu ısı vücudun
ısınmasına neden olur. İşte bu mikro kaloriferlerin her birinin ne
kadar ısı vermesi gerektiğini düzenleyen, yani vücudumuzdaki termostatı
Allah'ın ilhamı ile ayarlayan ise küçücük bir molekül olan tiroksin
hormonudur. (şekil 56)

Hücrenin çalışırken belirli bir ısı yayması, 100 trilyon hücrenin
yaydığı ısının toplamının insan yaşamı için tam gerektiği kadar
olması başlı başına bir mucizedir. Tiroksin moleküllerinin hücrenin ne
kadar ısı yayması gerektiğini ve bu ısının nasıl artırılacağını biliyor
olmaları bir yaratılış mucizesidir. (şekil 57)

Tiroksin hormonunun salgılanması da ayrı bir yaratılış mucizesidir.
Tiroksin hormonuna ihtiyaç duyulduğu anda hormonal sistemin beyni
hipotalamus, hormonal sistemin orkestra şefi olan hipofiz bezine bir
emir (TSH-Tiroid Salgılama Hormonu) gönderir. Emri alan hipofiz bezi,
tiroid bezinin harekete geçmesi gerektiğini anlar. O da hemen tiroid
bezine bir emir (Tirotropin- Tiroid Bezini Harekete Geçirici Hormon)
gönderir. Emir-komuta zincirinin son halkası olan tiroid bezi de
kendisine ulaşan bu emir doğrultusunda hemen tiroksin hormonu üretir ve
kan yoluyla bunu bütün vücuda dağıtır. (şekil 58)

Tiroksin hormonunun yalnızca görevi değil, salgılanma miktarı da son
derece önemlidir. Peki bu molekülün salgılanma miktarı nasıl belirlenir?
Nasıl olur da bu hormon –hastalık halleri dışında- ihtiyaçtan fazla ya
da az salgılanmaz?

Tiroksin hormonunun salgılanma miktarı da Allah'ın sonsuz ilmi ile
yarattığı özel bir sistem sayesinde belirlenir. Bu sistem iki ayrı ölçüm
ve geri-besleme mekanizmasından oluşmuştur. Bu mekanizmaların her biri
benzersiz birer mühendislik örneğidir.

Kanda bulunan tiroksin miktarı normalin üzerine çıktığı zaman tiroksin
hormonu hipofiz bezi üzerinde çok ilginç bir etki oluşturur: Hipofiz
bezinin TSH, yani tiroid salgılama hormonuna karşı gösterdiği
duyarlılığı azaltır. (şekil 59)

Eğer biraz dikkatlice düşünülecek olursa, ortada harika bir yapının
olduğu görülecektir. Çünkü TSH hormonunun görevi, hipofiz bezini
harekete geçirmek ve tiroid bezine bir emir göndermesini sağlamaktır. Bu
emir, tiroksin hormonunun üretilmesi için kurulmuş bulunan emir-komuta
zincirinin ikinci halkasını oluşturur.

Sistem öyle detaylı bir şekilde planlanmıştır ki, artan tiroksin
kendisini üreten kaynağın daha fazla üretim yapmaması için son derece
akılcı bir tedbir almakta ve kendi üretimi için kurulmuş olan
emir-komuta zincirini kesintiye uğratmaktadır. Böylece kanda bulunan
tiroksinin normalin üzerine çıkmasıyla beraber tiroksin üretimi otomatik
olarak yavaşlayabilmektedir. (şekil 60)

Tiroksin hormonunun üretim miktarını belirleyen ikinci bir sistem daha
vardır. Artan tiroksin, hipotalamus hücrelerini etkiler. Bu hücreler de
TSH üretimini azaltırlar. Böylece tiroksin üretimi yavaşlar.

Kanda bulunan tiroksin miktarı azaldığı zaman bu sistem tam ters yönde
çalışır. Tiroksin hormonunun miktarının azaldığını fark eden
hipotalamus daha çok TSH hormonu üretir. Bu da tiroksin hormonunun
üretimini artırır. Bu durumda şu soruları sormamız gerekir; tiroksin
hormonu üretimin durması için emir-komuta zincirinin durdurulması
gerektiğini nereden bilmektedir? Hipotalamusta bulunan hücreler,
tiroksin arttığı zaman hormon salgılamayı durdurmaları gerektiğini,
tiroksin azaldığı zaman hormon salgılamayı artırmaları gerektiğini
nereden bilmektedirler? Bu kusursuz sistem nasıl var olmuştur?

Böylesine ince planlanmış bir sistemin tesadüfen meydana geldiğini
düşünmek, bir bilgisayarın ya da televizyonun tesadüfen meydana
geldiğini düşünmekten çok daha akıl dışı bir iddia olur. Çünkü bu
sistemin çalışabilmesi için şu an burada detayları anlatılmayan, ancak
moleküler boyutta gerçekleşen özel planlanmış yüzlerce ayrıntı
bulunmaktadır. Bu sistemi yaratanın üstün bir akıl ve güç sahibi olan
Yüce Allah olduğu çok açık bir gerçektir. Allah'ın ilmi her yeri sarıp
kuşatmıştır:

**...Rabbim, ilim bakımından her şeyi kuşatmıştır. Yine de öğüt
alıp-düşünmeyecek misiniz?" (Enam Suresi, 80). **

**12. KONU**

**OLAĞANÜSTÜ HASSAS DENGE**

Tiroksin hormonunun salgılanma miktarı, önceki sayfalarda bahsettiğimiz
hayranlık uyandırıcı sistemler sayesinde garanti altına alınmıştır.
Ancak bütün bunların yanı sıra, herhangi bir kriz durumuna karşı kanda
bulunan tiroksin miktarını sabit tutan olağanüstü bir sistem daha
vardır.

Tiroid bezi tarafından kana salgılanan tiroksin molekülleri, sırf bu iş
için özel olarak tasarlanmış bir taşıyıcı moleküle bağlanır ve kanda bu
şekilde dolaşırlar. Ve bu moleküle bağlı oldukları sürece görevlerini
yapamazlar. 10 bin tiroksin molekülünden sadece 4 tanesi kanda serbest
bir şekilde bulunur. Hücrelerin metabolizma hızlarını etkileyen
tiroksinler de işte bu her 10.000 tiroksin molekülünden 4
tanesidir.<sup>12</sup>

Serbest tiroksin molekülleri hücrelerin içine girdikçe, onların yerine
taşıyıcılarından ayrılan yeni tiroksin molekülleri geçer. Böylece
taşıyıcılarına bağlı olan tiroksin molekülleri bir depo olarak
kullanılır ve gerekli tiroksin hep hazır halde tutulmuş olur. (şekil
61, 62)

Hücrelere etki etmesi gereken tiroksin miktarının ne kadar hassas bir
denge ile ayarlı olduğu, eğer hücrelere etki eden tiroksin miktarı
artarsa veya azalırsa bunun sonucunda ne tip sakıncaların ortaya
çıkacağı daha önce ele alınmıştı. İşte bu hassas miktarın içinde
aynı zamanda biraz önce değindiğimiz 10.000'de 4'lük oran da vardır. Bu
durumda kaçınılmaz olarak şu soruları sormak gerekir:

Peki trilyonlarca molekül nasıl sayılır ve bu moleküllerin yalnızca
10.000'de 4'lük bölümünün insan sağlığı için uygun olduğuna neye göre
karar verilmiştir? Geride kalan 9996 molekülün pasif durumda beklemesi
gerektiği nasıl hesaplanmıştır? Kan damarlarının içinde 4 molekülde
eksilme olduğu ve diğer moleküllerin serbest bırakılmaları gerektiği
nasıl anlaşılmıştır? Bu olağanüstü matematiksel hesap ve bu hesaba göre
kurulmuş ve yeryüzünde gelmiş geçmiş bütün insanlarda var olan bu sistem
binlerce yıldır kusursuzca nasıl işlemektedir?

Şüphesiz bu örnek, Yüce Allah'ın gözle görebildiğimiz veya göremediğimiz
her aleme hakim olduğunun, her şeyi sarıp kuşattığının delillerinden
sadece bir tanesidir:

**... (Allah,) onların nezdinde olanları sarıp-kuşatmış ve her şeyi sayı
olarak da sayıp-tespit etmiştir. (Cin Suresi, 28)**

**13. KONU**

**BEBEK İÇİN HAZIRLIK YAPAN HORMONLAR -1**

Sağlıklı bir kadının bünyesi, her dört haftada bir yumurtanın
döllenebilmesi için kapsamlı bir hazırlık yapar. Bu hazırlığın baş
elemanları ise yine hormonlardır.

Dört haftalık bölümün hemen başında hipofiz bezi LH hormonu üretir. Bu
hormon beyindeki yerinden yola çıktıktan sonra, uzun bir yol katederek
kan yoluyla yumurtalıklara ulaşır. Hormonlar, son derece küçük
moleküllerdir ve insan vücudu bu küçük moleküller için kilometrelerce
uzunluğunda bir yol demektir. Ancak her LH hormonu yolunu kaybetmeden,
nereye gideceğini çok iyi bilerek, başka hiçbir organa sapmadan direkt
olarak yumurtalıklara ulaşır. Artık yumurtalıkların faaliyete geçme
zamanı gelmiştir. (şekil 63)

Yumurtalığın içinde binlerce olgunlaşmamış (çekirdek) yumurta hücresi
bulunmaktadır. Hipofizden gelen LH hormonunun etkisiyle bu çekirdek
hücrelerden bir bölümü olgunlaşmaya başlar. LH hormonu bu hücreleri
harekete geçirecek özel bir formüle sahiptir. (şekil 64) Kan içinde
birçok madde bulunmaktadır, ancak bu maddelerin hiçbiri yumurtalıkları
harekete geçirmezken LH hormonunun sahip olduğu özellikler bu etkiyi
göstermektedir. Yani bu görev için özel olarak yaratılmıştır.

Olgunlaşmaya başlayan hücrelerden yalnızca bir tanesi tam olarak
olgunlaşır ve yumurta hücresi olarak yumurtalıktan dışarı salgılanır.
(şekil 65)

Gelişmekte olan yumurta hücresine ve etrafında bulunan besleyici
tabakaya folikül denir. Hipofiz bezinden gönderilen bir diğer hormon
olan FSH hormonu folikül üzerinde çok ilginç bir etki yapar ve folikül
birden bire özel bir molekül üretmeye başlar. Bu molekül "östrojen"
isimli hormondur.

Daha kendisi tam olarak gelişmemiş olan folikül, nasıl olup da bir
hormon üretmeye başlamıştır? Bu üretimi yapacak mekanizma ve
organizasyona nasıl sahip olmuştur? Bu üretimin amacı nedir?

Kuşkusuz tüm bunları yapan alemlerin Rabbi Yüce Allah'tır. Bu
sistemlerde O'nun sonsuz ilminin ve üstün yaratışının delillerinden
sadece bir tanesini göstermektedir.

**Gökleri ve yeri yaratan, onların bir benzerini yaratmaya kadir değil
mi? Elbette (öyledir); O, yaratandır, bilendir. Bir şeyi dilediği zaman,
O'nun emri yalnızca: "Ol" demesidir; o da hemen oluverir. Her şeyin
melekutu (hükümranlık ve mülkü) elinde bulunan (Allah) ne Yücedir. Siz
O'na döndürüleceksiniz. (Yasin Suresi, 81-83) **

**14. KONU**

**BEBEK İÇİN HAZIRLIK YAPAN HORMONLAR -2**

Folikülün ürettiği moleküller, yani östrojenin kadın vücudunda
üstlendiği görevler, Allah'ın yaratışındaki mucizelerden birini daha
göstermektedir. Şimdi bu görevlerden bazılarını kısaca görelim:

1\. "Östrojen" hormonunun hedeflerinden biri "döl yatağı"dır. Döl
yatağı, döllenmiş yumurtanın gömüleceği ve bölünerek büyüyeceği
yuvasıdır. Östrojen hormonunun etkisiyle birlikte döl yatağında bir
hazırlık başlar. Döl yatağının duvarlarının kalınlığı 3-5 kat artar ve
kılcal damarlar tarafından sarılır. (şekil 66) Eğer döllenme
gerçekleşirse, yumurtanın ihtiyacı olan besin bu damarlardan
karşılanacaktır.

Bu gerçek bir mucizedir. Çünkü henüz gelişmekte olan folikül, içinde
bulunan yumurta hücresinin geleceğini adeta düşünmekte,yumurtanın
ileride beslenmesi için gerekli tedbirleri almakta, ve yumurtanın
gelecekte barınacağı döl yatağının hazırlık yapmasını sağlamaktadır.

Bu noktada bazı sorular sormak gerekir:

1\. Folikül, yumurta hücresinin salgılandıktan sonra döl yatağına
ulaşacağını ve burada konaklayacağını nasıl haber almıştır? Döl
yatağındaki kılcal damarın yumurta hücresine besin sağlayacağını nasıl
bilmektedir? Bu kılcal damarların çoğalmasını sağlayacak formülü nasıl
öğrenmiştir? Tüm bunlar şüphesiz Yüce makamların sahibi olan Allah'ın
yaratma sanatının birer tecellileridir.

2\. Östrojen etkisi ile döl yatağı kasları da gelişmeye başlar ve kas
gücü artar. Bu da olası bir döllenme halinde yumurtanın yerleşeceği
yatağı korumak için alınmış bir önlemdir.<sup>13</sup>

Küçücük bir folikülün ürettiği kimyasal molekül, bir insanın bedenini
baştan aşağı şekillendirmekte, aynı zamanda gelecekte yeni bir insanın
doğması için gerekli düzenlemeleri yaptırmaktadır.(şekil 66, 67) Oysa
östrojen hormonu, atomların yanyana dizilmesi ile meydana gelmiş
şuursuz bir maddedir. Şuursuz hücreler tarafından üretilmekte ve
şuursuz hücreler üzerinde etkili olmaktadır. Ancak bütün bu olaylar
büyük bir plan içinde gerçekleşmekte ve bu planın sonunda insan
cinsiyetlerinden biri eksiksiz olarak ortaya çıkmaktadır.

Bu durumda şu gerçek tekrar ortaya çıkmaktadır:

Östrojen hormonu tüm bu aşamaları kesinlikle kendi başına yapamaz. Ona
yaptığı tüm bu işleri ilham eden alemlerin Rabbi Yüce Allah'tır. O tüm
kainatı benzersiz bir şekilde yoktan var edendir:

**Ey insanlar sizi tek bir nefisten yaratan, ondan eşini yaratan ve her
ikisinden birçok erkek ve kadın türetip-yayan Rabbinizden
korkup-sakının. Ve (yine) Kendisiyle, birbirinizle dilekleştiğiniz
Allah'tan ve akrabalık (bağlarını koparmak)tan sakının. Şüphesiz Allah,
sizin üzerinizde gözeticidir. (Nisa Suresi, 1)**

**15. KONU**

**ERKEK ÜREME SİSTEMİNDEKİ HORMONLAR**

Erkek üreme sisteminde de hormonlar başrolü oynar. Doğumdan yaklaşık 10
yıl sonra, gelişme çağının başlamasıyla birlikte erkek hormonları tam
olarak devreye girer. Bu hormonların devreye girmesi, yine vücutta
kurulu bir emir komuta zincirinin harekete geçmesiyle gerçekleşir. Bu
emir komuta zincirinin en üst düzey yöneticisi hipotalamustur.

Hipotalamus doğumdan sonraki yıllarda her 3-4 saatte bir LHRH isimli bir
hormon salgılar. Ancak bu hormonun salgılanma miktarı oldukça azdır.
Yaklaşık on yıl sonra hipotalamus erkek bedeninin şekillenmesi için
doğru zamanın geldiğini adeta anlar ve LHRH hormonunu daha kısa
aralıklarla salgılamaya başlar.<sup>14</sup> (şekil 68, 69) Bu küçük
moleküller, nasıl olup da yıllarca bekledikten sonra, bir anda daha çok
hormon salgılama kararı almaktadırlar. Sanki önceden kurulu bir sistem
vardır ve bu sistem 10 yıl sonra çalışmaya başlamaktadır. Bu sistemi
kuran, aktifleşeceği vakti önceden belirleyen, aksamadan çalışmasını
sağlayan ve diğer tüm işlemleri ilham eden alemlerin Rabbi olan Yüce
Allah'tır.

Doğru zaman geldiğinde daha sık salgılanmaya başlayan LHRH hormonu
emir-komuta zincirinin ikinci halkası olan hipofiz bezine ulaşır.
Hipofiz bezi bu emri alır almaz LH isimli başka bir hormon salgılar. Bu
hormon da erkek eşey bezlerine, yani testislere üretime başlama emrini
verir.

Bütün bu işlemlerin başlaması niçin yıllar sürmektedir ve bu
mekanizmanın çalışma zamanı nasıl belirlenmektedir? İşte bu soruların
cevapları bilim dünyası için halen bir sırdır. Ne var ki henüz sırları
çözülemeyen bu sistem, insanların bedeninde, Yüce Rabbimiz'in ilk
yarattığından beri çalışmaktadır.

LH hormonu kan yoluyla testislere ulaşınca burada bulunan hücreler
testosteron isimli hormonu üretmeye başlarlar. Testosteron üreten
hücreler adeta ait oldukları bedenin, çocukluktan erkek görünümüne
geçme zamanı geldiğini bilmektedirler. Çünkü ürettikleri testosteronun
kimyasal formülü, gelişmekte olan bir çocuğu yetişkin bir erkek
yapacaktır.(şekil 70, 71)

Şüphesiz bütün bunları şuursuz bir molekülün yapıyor olması oldukça
hayranlık uyandırıcıdır. Bu molekül adeta, bir erkek bedeninin
özelliklerini bilmekte ve trilyonlarca hücreyi bir erkek bedeni
oluşturmaları için yönetmektedir.

**16. KONU**

**TESTOSTERON HORMONUNUN DİĞER **

**ÖZELLİKLERİ**

Testosteron hormonunun yaratılışındaki plan bunlarla sınırlı değildir.
Bu hormonun etki mekanizmasında da açık bir yaratılış mucizesi görülür.
Testosteron yukarıda sıraladığımız etkileri gerçekleştirmek için hedef
dokuya (erkek genital organları) ulaşınca hücrelerin içine girer.
Hücrenin içinde yine özel olarak testosteron için yaratılmış bir
enzimle birleşir ve böylece testosteron çok daha etkili bir hale
getirilir.

Tasarım ve planlama halen bitmemiştir. Bu yeni oluşan hormon da yine
kendisi için özel olarak tasarlanmış bulunan özel bir alıcıyla birleşir.
Ortaya çıkan moleküler kombinasyon hücrenin DNA'sına bağlanır ve DNA'dan
alınan bilgiler doğrultusunda yeni bir protein sentezi ortaya çıkarır.
Bu olay erkek ve kadın bedeni arasındaki farkın belirmesini ve cinsel
fonksiyonların devamını sağlar.

Ortada o kadar kusursuz yaratılmış bir sistem vardır ki,
testosteron-enzim-alıcı üçlüsünden oluşan mekanizma, DNA'daki
milyarlarca bilgi içinden, kendileri için yazılı bölgeyi bulur ve
buradaki bilgiler doğrultusunda üretim yapılmasını sağlar. Örneğin sakal
çıkması için sakal kökü hücrelerinin DNA'larında hangi bölgeye etki
etmeleri gerektiğini bilirler. Sesin kalınlaşması için ses telleri
hücrelerinin DNA'larında hangi bölgeye etki etmeleri gerekiyorsa o
bölgeye etki ederler.

Burada verilen bilgi son derece önemlidir. Testosteron
(C<sub>19</sub>H<sub>28</sub>O<sub>2</sub>), karbon, hidrojen ve oksijen
atomlarının farklı sayılarda birleşmesinden meydana gelmiş bir
moleküldür. Bu cansız, şuursuz varlık, DNA'da kendi işine yarayacak
bilginin bulunduğunu nereden bilebilir? Daha da önemlisi, 3 milyar
harften oluşan, binlerce ciltlik ansiklopediyi dolduracak kadar çok
bilginin içinden, kendi aradığı birkaç harfi nasıl şaşırmadan ve büyük
bir hızla bulabilmektedir? Bu elbette ki Kendisinden başka İlah olmayan
Yüce Allah'ın ilhamı ile gerçekleşmektedir.(şekil 72)

Bugün, İnsan Genomu Projesi dahilinde, 10 yıldır çalışan yüzlerce bilim
adamı, dünyanın en gelişmiş teknolojisini kullanarak, sadece DNA'yı
okumayı başarabilmişlerdir. Ancak, DNA'nın hangi bölgesinin insan
bedeninin hangi organı, proteini veya hormonu ile ilgili olduğunu henüz
bilmemektedirler. Ancak, C<sub>18</sub>H<sub>24</sub>O<sub>2</sub>
formülüne sahip östrojen ve C<sub>19</sub>H<sub>28</sub>O<sub>2</sub>
formülüne sahip testosteron hormonları, bunu çok iyi bilmekte,
milyonlarca yıldır, milyarlarca insan bedeninde şaşmadan bildiklerini
uygulamaktadır.

Şüphesiz yalnızca bu sistem dahi gökleri, yeri ve ikisi arasındakileri
yaratan Yüce Allah'ın sanatının gözler önüne serildiği bir yaratılış
harikasıdır.

**17. KONU**

**OKSİJEN TAŞIYAN MUCİZE MOLEKÜL: **

**HEMOGLOBİN**

Solunumun ana amacı vücut hücrelerindeki karbondioksidin dışarı atılması
ve yerine ok

sijen alınmasıdır. Bu işlemler vücut dokularından çok uzak bir yerde,
akciğerde gerçekleşir. Bu durumda akciğerden vücuda giren oksijenin bir
şekilde dokulara taşınması, dokularda ortaya çıkan karbondioksitin de
aynı şekilde akciğere ulaştırılması gerekmektedir. Peki bu ulaşım nasıl
yapılacaktır?

Oksijen ve karbondioksitin, insan vücudu içindeki yorulmak bilmez
taşıyıcıları kan sıvısında bulunan alyuvarlardır. Akciğerde hava ile
temas eden alyuvarlar, hücrelerden getirdikleri atık madde olan
karbondioksidi keseciklerin içine boşaltırken, kesecik içindeki oksijeni
emerler. Bu işlem çok özel bir zar boyunca gerçekleşir. Bu zarın bir
tarafını kesecik -alveol- içindeki oksijenli hava oluştururken, diğer
tarafta ise içinden sadece tek bir alyuvarın geçebileceği genişlikteki
kılcal uzantılar vardır. Bu şekilde oksijen molekülü sorunsuz olarak
alyuvarlarla temas haline geçer.

Oksijen molekülü alyuvarların içinde bulunan hemoglobin adlı bir molekül
tarafından hücrelere taşınır. Hemoglobin molekülü çok özel bir
yaratılışa sahiptir. Dış görünüşü oksijen veya karbondioksit taşımaya
çok uygun bir çeşit fincan altlığı biçimindedir. Akciğerde oksijene
bağlanan hemoglobin, kan dolaşımı yardımıyla vücudun derinliklerine
doğru yol alır. Oksijene ihtiyacı olan dokulara ulaşıldığında bir
mucize gerçekleşir. Çok özel bir tasarıma sahip olan hemoglobin
molekülü, ortamdan kimyasal olarak etkilenir ve oksijenle arasında
kurulu olan kimyasal bağ kopar. Hemoglobin bunun sonucunda yükünü yani
oksijeni bırakır. İşte bu oksijen molekülü orada bulunan hücrelere hayat
verecektir. (şekil 73)

Hemoglobinin görevi burada bitmez. Hemoglobin ortamdan uzaklaştırılması
gereken karbondioksidin akciğerlere taşınmasında da çok önemli bir rol
oynar. Bu olay şöyle özetlenebilir:

Hücre solunumu ile meydana gelen karbondioksit, hücrelerden doku
sıvısına, doku sıvısından kılcal damarlara geçer. Karbondioksidin bir
kısmı alyuvarlarda hemoglobinle birleşerek *karbamino hemoglobin*
şeklinde taşınır. Bir kısmı ise *karbonikanhidraz* enziminin etkisiyle
su ile birleşerek karbonik asidi oluşturur. Daha sonra karbonik asit
bikarbonat ve hidrojen iyonlarına ayrışır. Açığa çıkan hidrojen iyonu,
hemoglobin tarafından tutulur. (şekil 74) İşte karbondioksit bu şekilde
doku kılcallarından toplardamarlarla kalbe getirilir. (şekil 75) Kalpten
de akciğere taşınır. Akciğerlerde gerçekleşen çeşitli işlemlerden sonra
karbondioksit soluk verme esnasında dışarı atılır. (şekil 76)

Hemoglobinin yapısında dikkate değer bir özellik vardır. Hemoglobin,
oksijeni taşıyabilecek yeteneğe sahip olduğu gibi aynı zamanda taşıdığı
oksijeni doğru anda doğru yere bırakabilecek yeteneğe de sahiptir. Bunu
başarmasının ardındaki sır oksijen ve hemoglobin arasında kurulan
kimyasal bağda saklıdır. Hemoglobinin bu özelliğinin öneminin tam olarak
anlaşılabilmesi için şöyle bir değerlendirme yapmakta fayda vardır:

\-Eğer hemoglobin ve oksijen arasında kurulan bağ biraz daha zayıf
olsaydı, hemoglobin oksijene bağlanamaz ve dokulara oksijen
ulaştırılamazdı. Bu durum canlı için mutlak bir ölüm olurdu.

\-Tam tersine bir olay gerçekleşseydi ve hemoglobin ile oksijen arasında
kurulan bağ biraz daha güçlü olsaydı, bu sefer hemoglobin ve oksijen
çifti dokulara ulaştıklarında birbirlerinden ayrılamazlardı. Bu durumda
hücreler yine oksijensiz kalır ve canlılar birkaç dakika içinde
ölürlerdi.

Yukarıdaki iki madde hemoglobinde özel bir tasarım olduğunun apaçık bir
kanıtıdır. İnsan vücudunda oksijenin taşınması için mükemmel bir sistem
yaratılmıştır. Bu sistem içinde yer alan her detay bizlere Yüce Allah'ın
ilminin sınırsızlığını ve gücünün sonsuzluğunu gösteren delillerden
sadece birkaç tanesidir.

**18. KONU**

**HÜCREDEKİ HABERLEŞME SİSTEMİ**

Günümüzdeki haberleşme sistemleri en ileri teknolojiye sahip elektronik
ve mekanik aygıtlar kullanılarak kurulmuştur. Oysa insanın sırlarını
dahi henüz çözemediği hücre içi haberleşme sistemlerinde, protein yapılı
aygıtlar bulunmaktadır. Proteinlerin içinde ise modern aygıtlarda olduğu
gibi elektronik devreler veya yarı iletkenler değil; bunların yerine
karbon, hidrojen, oksijen ve azot atomları bulunmaktadır.

Hücreler arasında kurulu haberleşme sistemi birçok açıdan insanların
kullandıkları haberleşme sistemlerine benzer. Örneğin hücrelerin zarları
üzerinde kendilerine ulaşan mesajları algılamalarını sağlayan "antenler"
bulunmaktadır. Bu antenlerin hemen altında hücreye ulaşan mesajın kodunu
çözen "santraller" bulunur. (şekil 77)

Sözü edilen antenler, kalınlığı milimetrenin yüz binde biri kadar olan
ve hücreyi çepeçevre saran hücre zarında yer alırlar. "Tirozin kinaz"
reseptörü olarak isimlendirilen bu alıcı; anten, gövde ve kuyruk olmak
üzere üç temel bölümden meydana gelir. Antenin hücre zarının dışında
kalan parçasının şekli, uydu yayınlarını toplamakta kullanılan çanak
antene benzer. Her çanak antenin belirli bir uydunun yayınını almaya
yönelik olması gibi, değişik hormon moleküllerinin taşıdığı mesajların
dilinden anlayan farklı antenler vardır.

Diğer hücrelerden gelen mesajlar -hormonlar-, hücre zarındaki antenlere
temas eder. Ancak her anten yalnızca tek bir mesajı algılayacak şekilde
tasarlanmıştır. Bu, çok özel bir yaratılışın eseridir. Böylece
gönderilen mesaj yanlışlıkla bir başka hücreyi harekete geçirmez.
(şekil 78)

Hormon ve anten birbirlerine öylesine uygun yaratılmışlardır ki, bu
benzerlik hemen hemen bütün biyoloji kaynaklarında anahtar-kilit uyumuna
benzetilir. Yalnızca doğru anahtar kilidi açabilir, yani yalnızca doğru
hücre gönderilen mesajla muhatap olur, diğer hücreler için bu mesajlar
hiçbir şey ifade etmez. (şekil 79)

Hormon, hücreye ulaştığı andan itibaren hücre içinde hayranlık uyandıran
bir sistem devreye girer. Hücreye gelen mesaj çok özel haberleşme
sistemleri tarafından hücrenin DNA'sına ulaştırılır ve hücrenin bu mesaj
doğrultusunda hareket etmesi sağlanır. (şekil 80)

Hücrenin antenlerine gelen bir mesajın, büyük bir hızla hücrenin
çekirdeğine iletilmesi, üstelik bu haberleşme sırasında çok üstün bir
teknoloji kullanılmış olması, çok büyük bir mucizedir. Çünkü hücre
şuursuz moleküllerden oluşan cansız bir maddedir ve insanın tüm bedeni
bu hücrelerin biraraya gelmeleriyle oluşmuştur. Vücudumuzda her birinin
içinde çok ileri bir haberleşme sistemine sahip olan 100 trilyon hücre
bulunmaktadır. İnsan vücudundaki sayısız özellikten sadece bir tanesi
olan bu bilgi dahi, insanı ve tüm evreni yaratan üstün güç sahibi Yüce
Allah'ın ilminin sonsuz olduğunu gösteren delillerdendir.

**19. KONU**

**MESAJCI HORMONUN HÜCRE İÇİNDEKİ **

**YOLCULUĞU**

Herhangi bir organ bir protein üretilmesini istediği zaman, hücrelere
mesaj gönderir. Haberci molekül hücreye ulaştığı zaman hücre zarında
bulunan antene bağlanır. Bu bağlanma sırasında taşıdığı mesajı antene
aktarır. Anten de aldığı mesajı hücrenin iç bölümünde bulunan kuyruğuna
iletir. Bunun üzerine başlangıçta tek başına duran antenler ikili
gruplar halinde biraraya gelirler. Gövde bölümündeki enzimlerin kuyruk
bölümüne fosfat eklemeleriyle kuyruk bölümünün şekli değişir. . Bu
işleme "fosforilasyon" adı verilir. Tüm bu işlemler, hücre içinde
bulunan haberleşme modülü olarak bilinen proteinlere bir çağrı
niteliğindedir. (şekil 81)

Bu sisteme birçok molekül ve protein de teknik destek sağlar. Örneğin
GTP isimli moleküllerin ve kısaca "G" olarak adlandırılan proteinlerin
de bu aşamada önemli etkisi bulunur. Sistemin çalışması için birçok
faktörün en doğru anda devreye girmesi gerekmektedir.

Birtakım karmaşık işlemlerin sonucunda, SH2 adlı haberleşme modülü
harekete geçerek tirozin kinaz anteni ile bağlantı kurar ve mesajın
hücre içindeki iletimi bu şekilde başlar. (şekil 82)

Burada ilk aşaması genel olarak anlatılan bu haberleşme sisteminin hücre
içinde kendiliğinden oluşmadığı, hücreyi oluşturan şuursuz atomların da
böyle bir sistemi akledemeyecekleri çok açık bir gerçektir. Bu mükemmel
sistemi yoktan vareden Yüce Allah'tır. Allah tüm canlılara yapmaları
gerekeni ilham eden ve onları her an kontrol altında tutandır.

**20. KONU**

**HÜCREDEKİ İLETİŞİM KONTROLÜ**

Farklı hormonlar, ilgili organları oluşturan hücrelerin üzerinde
kendilerine özgü etkiler meydana getirirler. Örneğin, kandaki şeker
oranını düzenleyici insülin ve glukagon hormonlarının taşıdıkları
mesajlar tamamen birbirlerine zıt yapıdadır; bu nedenle sözü edilen iki
hormon hücre içerisinde farklı iletişim kanallarını harekete geçirir.
Haberleşme santrali gibi çalışan alıcılar, haber aktaracakları
haberleşme modüllerini hatasız olarak bulurlar. (şekil 83, 84)

Bu aşamada yapılacak yanlış bir seçim, haberleşme şebekesinin
bozulmasına ve belki de ölümle sonuçlanabilecek ciddi hastalıklara yol
açacaktır. Fakat hücre zarındaki alıcıların tam anlamıyla birer uzman
gibi davranmaları iletişimin kusursuz bir şekilde devamını sağlar.

Bu durum bizleri cevaplandırılması gereken önemli sorularla karşı
karşıya getirir: Farklı hormonlar tarafından uyarılan alıcılar,
birleşmeleri gereken haberci proteinleri hiç hata yapmadan nasıl
seçmektedir? Alıcılar, ölümcül bir hataya sebebiyet vermeden
görevlerini nasıl başarıyla sürdürmektedir?

Son bilimsel araştırmalar yukarıdaki soruların cevaplarını bulmamıza
yardımcı olmuştur; hücredeki kusursuz iletişim, hücrenin Yüce Allah'ın
olağanüstü yaratışının tecellisi olan mükemmel tasarımından
kaynaklanmaktadır.

Modüller arasında hakkında en çok bilgi sahibi olduğumuz SH2'yi ele
alalım. Bu protein parçacığı iki ana bölümden meydana gelir. SH2'nin
bir bölümü, alıcının kuyruğuna sıkı sıkıya kenetlenen kısmıdır. SH2
parçacıklarına asıl karakteristik özelliğini veren ise ikinci bölümdür
ki, bu bölüm şifre okuyucu bir cihaz gibi çalışır. (şekil 85)

Reseptörün (alıcının) kuyruğundaki amino asitlerin sayısı ve dizilimi de
hücreye getirilen mesajın şifre kodunu oluşturur; işte bu şifreyi sadece
bir tür SH2 modülü çözerek birleşmeyi gerçekleştirir. Bu modülün diğer
bölümü de farklı bir modülle birleşir. Böylece hücre zarı ile çekirdeği
arasında özel bir haberleşme hattı kurulmuş olur. Kısacası, tüm bu
karmaşık işlemler gelişigüzel değil, belirli bir kod sistemine göre
düzenlenmektedir. Bu muhteşem düzen, herşeyin ölçüyle ve birbirine
uyumlu olarak yaratıldığının başka bir göstergesidir.

Şimdi bu uyumun bir örneğini görmek için insanın eli kesildiğinde, kesik
bölgenin tamiri için devreye giren haberleşme mekanizmasını inceleyelim.
Bu durumda, **PDGF** denilen haberci molekül, hasar gören damardaki düz
kas hücresinin alıcısıyla birleşir. Kenetlenme sonucunda alıcısının
hücre içindeki kolu, **Grb2** isimli proteini kendine çeker. **Grb2**
proteini **SH2** ve **SH3** parçacıklarının birleşiminden meydana gelen
bir habercidir; proteinler arasında iletişim kurmak için adaptör
görevini üstlenmektedir. Bunun ardından **Grb2**, sitoplazmada
(hücrenin içindeki sıvıda) bulunan ve enzim içeren **"sos"** isimli bir
haberci proteini kendine çeker. Sos da **"ras"** olarak tanımlanan başka
bir proteini harekete geçirir. Böylece bir dizi işlem sonunda, hücre
çekirdeğindeki ilgili genlere talimat iletilir; hücreler yaranın
iyileşmesi için bölünmeye başlar.

Bilim adamları, araştırmaların sonuçlarına dayanarak şu yorumu
yapmaktadırlar: Hücredeki haberleşme sisteminde muhtemel arızaları
otomatik olarak ortadan kaldıran mekanizmalar
bulunmaktadır.<sup>15</sup> Öyle ki üstün yaratılış ürünü bu
mekanizmalar, günümüzün ileri teknolojisinde kullanılan kontrol
sistemlerinden çok daha ileridir. Böylelikle hormonlar, reseptörler,
adaptörler, proteinler ve mikroskobik parçacıklar insanın yaratılışından
bu yana kusursuz bir uyum ve işbirliği içinde hareket etmektedirler.

Bu kadar kompleks bir düzenin, tesadüfen oluştuğunu söylemek kesinlikle
imkansızdır. Bu sistemdeki komplekslik, uluslararası bir şirketin,
dünyanın dört bir yanındaki şubeleri, üretim ve pazarlama merkezleri
ile kurduğu iletişim ağından çok daha ileri ve olağanüstüdür. Herşeyden
önce bu birbirine geçmiş parçalardan oluşan muhteşem ağda görev
alanlar, bilinçli, bilgili, eğitimli, zeki insanlar değil, gözle
görülmeyecek kadar küçük moleküllerdir. Moleküllerin birbiri arasında
böyle bir sistem kurmaları elbette ki beklenemez. Bu sistemi yoktan
vareden ve sistemin tüm parçalarına gerçekleştirecekleri işleri ilham
eden alemlerin Rabbi olan Yüce Allah'tır.

**21. KONU**

**HÜCREDEKİ PROTEİN TRAFİĞİ**

Her hücre binlerce farklı türde, bir milyardan fazla protein molekülü
içerir.<sup>16</sup> Üstelik her insanda bu proteinler, sürekli olarak
yenilir; ayda bir kere kendilerini oluşturan amino asitlere
ayrıştırılarak, hücrenin ihtiyaçları doğrultusunda tekrar
üretilir.<sup>17</sup> "Protein sentezi" ismi altında toplanan karmaşık
işlemler sonucunda ise yeniden biraraya getirilirler. Burada üzerinde
durmak istediğimiz nokta ise, yeni üretilen proteinlerin hücre içinde
yer değiştirmeleriyle meydana gelen protein trafiğinin akışıdır. Çünkü
bu proteinlerin bir kısmı derhal hücre içinde kullanılmaya başlanacağı
için, kullanılacağı yere taşınmaları gerekir. Bir kısmı ise ileride
kullanılmak üzere hücrenin protein deposuna gönderilir. Hücre dışında
kullanılacak olan proteinler ise hücre zarının denetiminde hücrenin
dışına çıkarılırlar. Bu arada, dışarıdan yine hücre zarının
denetiminde hücrenin içine giriş yapan proteinler de bu yoğun protein
trafiğinin önemli bir parçasını oluştururlar. Kısacası, hücrenin mikro
boyutlarının içinde çok büyük bir hareketlilik vardır. (şekil 86)

Bu hareketlilik ise, olağanüstü organize bir sistemle idare edilir.
Bilindiği gibi, posta kodu sistemi, mektupların doğru adreslere, en az
hatayla, en kısa zamanda gitmesini sağlamak ve böylece insanlar
arasındaki haberleşmenin verimliliğini artırmak amacıyla uygulanır.
Asıl ilgi çekici olan nokta ise yapılan araştırmaların, hücre içinde
benzer bir mekanizmanın varlığını ortaya çıkarmasıdır.<sup>18</sup>

Proteinler, yüzlerce amino asidin belirli bir plana göre birleşmesiyle
sentezlenir. 10 ile 30 arasında amino asitten oluşan zincir şeklindeki
özel bir bölüm de proteinin posta kodunu meydana getirir. Diğer bir
ifadeyle zarfın üzerine yazılan posta kodu, rakamlardan proteindeki
posta kodu ise değişik amino asitlerden oluşur. Bu kod, proteinin
uçlarından birinde veya içinde yer alır. İşte bu sayede, sentezlenen
her yeni protein, hücre içinde nereye ve nasıl gideceğine dair
talimatları alır. Şimdi proteinin hücre içindeki yolculuğunu daha
detaylı inceleyelim. (şekil 87, 88)

Yeni sentezlenmiş bir proteinin, örneğin endoplazmik retikulum bölümüne
nasıl geçtiğine baktığımızda şunları görürüz: Öncelikle posta kodu, SRP
adı verilen moleküler bir parçacık tarafından okunur. SRP, posta kodunu
okumak ve proteinin geçiş kanalını bulmasına yardımcı olmak için en
uygun tasarıma sahip bir başka proteindir. Proteindeki özel kodu çözer
ve onunla birleşerek adeta bir rehber gibi yol gösterir. SRP parçacığı
ile protein, daha sonra endoplazmik retikulum zarı üzerinde bulunan
kendilerine özel bir reseptör ve protein geçiş kanalına kenetlenirler.
Reseptörün bu şekilde uyarılmasıyla birlikte de zardaki kanal açılır. Bu
aşamada SRP parçacığı reseptörden ayrılır. Tüm bu işlemler kusursuz bir
zamanlama ve uyum içinde gerçekleştirilir.

Bu noktada protein bir problemle karşı karşıyadır. Bilindiği gibi
proteinler, amino asit zincirlerinin kıvrılıp bükülerek üç boyutlu şekil
almalarıyla oluşurlar. Bu durumda protein moleküllerinin endoplazmik
retikulumun zarından geçmesi imkansızdır. Zira endoplazmik retikulum
zarının üzerindeki geçiş kanalı 0.000000002 metre çapındadır. Ancak,
burada önceden tasarlanmış kusursuz bir planın varlığı karşımıza çıkar,
çünkü bu sorun daha üretim aşamasında çözülmüştür. Proteini üreten
ribozom, proteini kıvrılmamış bir zincir şeklinde üretir. Zincir yapı,
proteinin kanaldan geçebilmesine imkan sağlar. Geçiş işlemi
tamamlandıktan sonra, bir dahaki geçişe kadar kanal kapanır. Protein,
endoplazmik retikulum bölümüne girdikten sonra kod bölümünün görevi sona
erer. Bu nedenle bu bölüm belirli enzimler tarafından proteinden
ayrılır; bunun ardından protein, bükülerek üç boyutlu son halini alır.
Söz konusu durum, mektubun alıcısına ulaştıktan sonra, üzerinde posta
kodu yazılı zarfın görevinin sona ermesine benzer. Söz konusu enzimlerin
proteinin üzerindeki yüzlerce, bazen binlerce amino asitten hangisini
kopartacaklarını bilmeleri ve bu şuurla hareket etmeleri de ayrı bir
mucizedir. Çünkü kodu oluşturan amino asitler yerine, proteini oluşturan
amino asitlerden herhangi birini kopardıkları takdirde protein işe
yaramaz hale gelecektir. Görüldüğü gibi her aşamada, birçok parça
kusursuz bir uyumla hareket etmektedir. Bu uyumun küçücük moleküllerdeki
şuur ve sorumluluk hissinden kaynaklanmadığı ise açık bir gerçektir.

Gerçek şu ki protein, SRP parçacığı, protein posta kodu, ribozom,
reseptör, protein geçiş kanalı, enzimler, organel zarı ve burada
değinilmeyen diğer karmaşık işlemler sırasında görev alan moleküllerin
tümü arasındaki iş birliği kusursuzdur. Hücredeki posta kodu sistemi
bile tek başına Allah'ın muazzam bir yaratış delilidir. İnsanlığın henüz
son 40 senedir kullandığı bir sistem, milyarlarca insanın vücudunun
derinliklerindeki trilyonlarca hücrenin içinde çalışır durumdadır.

Şüphesiz, atomlardan moleküllere, proteinlerden hücrelere kadar herşeyi
sonsuz şefkat ve merhamet sahibi olan Allah yaratmış ve hizmetimize
vermiştir. O halde bizlere düşen, Rabbimiz'in sınırsız lütuflarını derin
bir şekilde düşünerek O'na gereği gibi şükretmektir.

**22. KONU**

**SİNİR HÜCRELERİNDEKİ KİMYASAL İLETİŞİM**

Nöronlar (sinir hücreleri) arasındaki bağlantı hem elektrik sinyalleri
hem de kimyasal iletişim aracılığı ile sağlanır. Her iki iletişim şekli
de önemli harikalar içerir. Bu bölümde kimyasal iletişimin bazı mucizevi
özellikleri üzerinde duracağız.

Kimyasal iletişimin belkemiğini "nörotransmitter" olarak adlandırılan
haberci moleküller oluşturur. Bunlar, sinir hücresinin gövdesinde
üretilir, akson (nöronların uzun kolları) boyunca taşınır ve akson
terminallerinde minik kabarcıklar içinde depolanırlar. Her kabarcık
içinde yaklaşık olarak 5 bin haberci molekül bulunur.<sup>19</sup> Son
zamanlardaki araştırmalar her nöronun değişik kimyasal haberciler
ürettiğini göstermektedir.<sup>20</sup> Diğer bir deyişle her nöron,
iletişimde kullanacağı habercileri üreten bir kimya tesisi gibidir.
(şekil 89)

Sinyali ileten nöron "verici", alan nöron ise "alıcı" nöron olarak
tanımlanabilir. Verici ile alıcı nöron, sinaps noktalarında karşı
karşıya gelir. Aralarındaki mesafe ortalama olarak 0.00003
milimetredir.<sup>21</sup> Elektrik sinyali, sinir hücresinin
aksonlarının sonunda yer alan habercileri harekete geçirir. Kimyasal
habercilerle dolu kabarcıklar hücre zarı ile kaynaşır ve içindeki
molekülleri sinir hücreleri arasındaki sinaps denen boşluğa bırakır.
Haberciler taşıdıkları mesajı, alıcı nöronun zarının üzerinde yer alan
reseptörlere iletirler. Her bir haberci molekülünün bağlantı kurduğu
özel bir reseptör vardır. Kimyasal haberci moleküllerin taşıdığı mesaj,
böylece alıcı nöron tarafından algılanmış olur. (şekil 90)

Şunu da belirtmek gerekir ki burada en kısa şekilde anlatılan iletişimin
her aşaması tam olarak çözülemeyen işlemlerle doludur. Nitekim bilim
adamları da söz konusu iletişime ilişkin bilgilerinin bulanık olduğunu
dile getirmektedirler.<sup>22 </sup>

Örneğin, kabarcıkların hücre zarıyla kaynaşmasını ele alalım. Kaynaşma
kelimesiyle ifade edilen olay gerçekte son derece özel bir birleşmeyi
tarif etmektedir. Bu, çok gelişmiş bir bilgisayara ek bir ünite
bağlamaya benzer.

Bu noktada aklımıza şunlar gelir: Bir bilgisayara bir parçanın eklenmesi
karmaşık mühendislik hesaplarına dayanır. Aksi takdirde parçanın
bilgisayara uyum sağlayamaması, hatta bilgisayarı bozması kaçınılmazdır.
Elbette bir bilgisayardan daha kompleks olan hücre zarına uyum
sağlayacak bir kaynaşma da gelişigüzel değildir. Hiç şüphesiz tüm bu
karmaşık işlemler her an, onları yaratan ve düzenleyen Yüce Allah'ın
kontrolü altında gerçekleşmektedir.

**23. KONU**

**YETENEKLİ HABERCİ NİTRİK OKSİT (NO)**

Nitrik oksit (NO), nitrojenin oksitlenmesiyle elde edilen, renksiz
zehirli bir gaz olarak tanımlanır. Bir nitrojen ile bir oksijen atomunun
bileşiminden meydana gelen bir moleküldür. Bu molekülün insan hayatı
için son derece önemli bir özelliği bulunmaktadır. Son yirmi yıldaki
yoğun araştırmalar bu molekülün, hücreler arası haberleşmede temel bir
görev üstlendiğini ortaya çıkarmıştır. Bu alandaki bilimsel çalışmaların
sonuçları göstermiştir ki nitrik oksit, insan vücudunda doğal olarak
üretilen bir hormon, yani kimyasal bir habercidir; sinir, dolaşım,
savunma, solunum ve üreme sistemlerinin hayati fonksiyonlarının
düzenlenmesinde stratejik bir rol oynamaktadır.

NO'nun çok önemli bir görev üstlendiği yerlerden biri damarlarımızdır.
Damarlarımızın iç genişliği sabit değildir; yani damarlarımız bizim
faaliyetlerimize uyumlu olarak daralır veya genişler, böylece kan
basıncının düzenlenmesinde önemli rol oynarlar. İşte bu mükemmel
sistem sayesinde, vücudun farklı ortamlara göre değişen ihtiyaçları
otomatik olarak sağlanır. Kan damarlarının, spor yaparken genişleyerek
artan kan ihtiyacını temin etmesi veya yaralanma sonrasında daralarak
kanamayı azaltması sözü edilen kusursuz sistemin bir sonucudur.

Peki damarlar nasıl oluyor da ne zaman genişlemeleri ya da ne zaman
daralmaları gerektiğini anlıyorlar? Yapılan araştırmaların sonuçları
kimyasal bir habercinin varlığını ortaya çıkardı. Bu haberci nitrik
oksit molekülüydü. Damarlara genişlemeleri "talimatını veren" işte bu
iki atomlu moleküldü.

Şimdi damarlarımızın derinliklerinde nitrik oksit üreten muhteşem
tesisleri daha yakından inceleyelim.

Elektron mikroskobuyla incelendiğinde, damarların, küçüklükleriyle ters
orantılı olarak son derece muazzam yapılar oldukları görülecektir.
Örneğin, yan yana dizilen 10 kılcal damar, ancak insan saçının bir
teli kalınlığındadır. İşte bu kadar dar olan damarlarımızın iç
duvarları, düz kas hücrelerinin oluşturduğu bir dokuyla kaplıdır;
damarların genişleyip daralması da bu dokunun faaliyetleri sonucunda
gerçekleşmektedir. Kas hücreleri kan ile doğrudan temas etmezler; zira
endotel hücreleri kas hücreleri ile kan arasında zarımsı bir tabaka
oluşturur.

Endotel hücreleri bir zincirin halkaları gibi yan yana gelerek endotel
tabakayı meydana getirir. 1980'li yıllara kadar bu hücrelerin, kanın
damardaki akışını kolaylaştırmak dışında kayda değer bir etkinliğinin
olmadığına inanılıyordu. Oysa gerçeğin çok farklı olduğu daha sonra
ortaya çıktı. Endotel hücrelerinin sorumluluklarından birisinin NO
habercisini üretmek olduğu anlaşıldı. (şekil 91)

Endotel hücresini bir fabrika gibi düşünecek olursak, nitrik oksit
molekülleri de bu fabrikanın ürünlerine benzetilebilir. Her bir nitrik
oksit molekülünün ömrü yaklaşık 10 saniye kadardır. Nitrik oksit oldukça
kısa sayılacak bu süre içinde taşıdığı mesajı ilgili birimlere iletmek
üzere yaratılmıştır ve bunu da en mükemmel şekilde gerçekleştirir.
Endotel hücrelerinden salgılanan haberci NO molekülleri büyük bir hızla
her yönde yayılmaya başlarlar. Düz kas hücrelerine doğru ilerleyenler,
bu hücrelerin zarlarından içeri girerler. Seçici davranan düz kas
hücresi zarı NO'yu tanır ve hücre içine girmesine izin verir. Düz kas
hücrelerinin içine giren NO molekülleri vakit kaybetmeden GC isimli
özel bir enzim bulur ve bizim için hayati önemi olan mesajı iletirler.
Böylece hücre içinde bir dizi karmaşık kimyasal reaksiyon başlar. (şekil
92)

Haberci olarak adlandırdığımız bu proteinler, 0.000000001 metre
büyüklüğünde iki atomlu moleküllerdir. İşte bu küçük moleküller bir
postacı gibi çalışır; taşıdıkları haberin sahibi olan GC enzimini
bulurlar. Hemen hatırlatalım, hücrenin içinde farklı görevleri olan
binlerce değişik enzim bulunmaktadır. Buna rağmen haber her zaman doğru
adrese, yani doğru enzime iletilir. Ayrıca haberci moleküllerin çok
kısıtlı süreleri vardır, ancak herhangi bir zamanlama hatası
yapmazlar. Haber taşıyan moleküllerin pusula veya benzeri yön tespit
araçları da yoktur; ama asla yollarını kaybetmezler.

Nitrik oksit molekülünün bu işlem sırasındaki sürati, günümüzün internet
teknolojisiyle veya "e-mail" yoluyla iletişim kurmayı çağrıştırmaktadır.
Gerçekten de NO, adeta elektronik posta sistemi gibi hareket etmekte;
büyük bir süratle çok sayıda mesajı yerlerine iletmektedir.

NO'nun getirdiği haberleri alan düz kas hücrelerindeki GC enzimi
harekete geçer. Bu işçi enzimin görevi, enerji taşıyan moleküller olan
GTP'yi cGMP'ye dönüştürmektir. Bu aşamaların arasında meydana gelen daha
pek çok reaksiyon da henüz çözülememiş durumdadır. (şekil 93)

Olabildiğince kolaylaştırarak anlatırsak, enzimlerin faaliyetleri
sonucunda kas hücreleri içinde kalsiyum konsantrasyonu azalır ki bu,
liflerin ayrılmasına ve kas hücrelerinin gevşemesine yol açar. Böylece
damarlar genişler. Kısacası damarlarımızdaki basıncın düzenlenmesinde
nitrik oksit molekülünün taşıdığı haberlerin hayati önemi vardır.
Unutmamak gerekir ki burada anlatılanlar, vücudumuz içerisinde her an
devam eden milyarlarca karmaşık haberleşme işleminden sadece biridir.

Bu noktada cevaplandırılması gereken bazı sorularla karşılaşırız. Nasıl
olur da akılsız ve şuursuz NO molekülleri, dünyaca ünlü profesörlerin
dahi henüz çözemedikleri sistemleri mükemmel bir şekilde tanırlar? Nasıl
olur da harekete geçmeleri gereken zamanı ya da durmaları gereken zamanı
saniyesine kadar bilirler ya da, üretilir üretilmez, sanki bir yerden
emir almış gibi, son sürat mesajlarını doğru adreslere tam zamanında
eksiksiz ulaştırabilirler?

Kuşkusuz, nitrik oksit tüm bu harika işleri kendiliğinden yapamaz. Bu
molekül, doğadaki diğer milyonlarca molekül gibi kusursuz bir yaratılış
eseridir ve düşünen insanlar için, Allah'ın sınırsız kudret ve ilminin
delillerinden sadece bir tanesidir.

**24. KONU**

**ENDOTEL HÜCRESİ = NO (NİTRİK OKSİT) **

**ÜRETİM MERKEZİ**

İsmi L-arjinin olan bir amino asit, nitrik oksit sentez enzimi,
nikotinamid adenin dinükleotid fosfat, kalmodulin, oksijen, flavin
mononükleotid, flavin adenin dinükleotid, tetrahidrobiyopterin…

Bu kelimelerin büyük bir çoğunluğunu hayatınızda ilk defa duyuyor
olabilirsiniz. Ancak endotel hücresi bu mikroskobik maddeleri çok iyi
tanır ve bunları nitrik oksit molekülünü üretmek için kullanır. (şekil
94)

Günümüzün ileri teknolojisini kullanarak kimyasal ürünler üreten
fabrikalar endotel hücrelerinden trilyon kere trilyon defa daha
büyüktür. Buna rağmen endotel isimli mikroskobik fabrikanın
teknolojisi, gördüğümüz dev sanayi tesislerinin teknolojisinden çok daha
üstündür.

Endotel hücresi NO molekülünü üretmek için hangi kimyasal maddeden ne
oranda kullanması gerektiğini çok iyi bilir. Yanlış veya hatalı bir
üretim söz konusu değildir. Örneğin, nitrik oksit (NO) yerine güldürücü
gaz olarak bilinen nitröz oksit (N<sub>2</sub>O) üretmez. Üretimde çok
hassas dengeler mevcuttur. Bu noktada tekrar hatırlatalım: Endotel
hücreleri gerekenden az haberci üretseydi damarlarımız daralır, kan
basıncımız hızla yükselir, bu da kalp krizine yol açardı. Fazla üretim
yapması durumundaysa, damarlarımız aşırı genişler, kan basıncımız düşer,
bu da şok durumuna neden olurdu. Ancak endotel hücreleri ölümümüze neden
olabilecek böyle oran hatalarını hiçbir zaman yapmazlar.

Sözü edilen hücreler hayatımızın her anında üretim için hazır
durumdadır; ihtiyaç baş gösterdiğinde hemen devreye girerek üretime
başlarlar. Bu minik fabrika oldukça da verimli çalışmaktadır. Ürettiği
NO haberci moleküllerini depolamaz. Bu şekilde stoklamanın beraberinde
getirdiği sorunlar ortadan kaldırılır.

Damarlarımızın derinliklerindeki bu olağanüstü fabrikaların istenmeyen
zararlı yan ürünleri yoktur. Küresel ısınma, asit yağmurları, çevre
kirliliği gibi dünya gündemindeki pek çok sorunun kimyasal atıklardan
kaynaklandığı düşünülürse, endotel hücrelerinin ne kadar başarılı olduğu
daha iyi anlaşılır. Çünkü nitrik oksit molekülleri 10 saniye gibi kısa
bir süre içinde görevlerini tamamlayarak "parçalanırlar". Böylece
vücutta birikerek zararlı yan etkiler meydana getirmezler. Tüm bunlar
şu anlama gelir ki, endotel hücreleri kimyasal mamullerin üretiminde,
olabilecek en ideal yöntemi kullanırlar.

Bir fabrikadaki sistemler nasıl tasarımcılarının ne derece gelişmiş bir
teknolojiye sahip olduklarını gösterirlerse, endotel isimli fabrika da
üstün yaratma gücüne sahip olan Rabbimiz'in sonsuz aklını ve ilmini
göstermektedir; bu mikroskobik fabrika, vücudumuzdaki diğer 100 trilyon
fabrika gibi Allah'ın ilhamı ile hareket etmektedir.

**25. KONU**

**VÜCUDUMUZDAKİ ENERJİ SANTRALİ**

Bulunduğumuz yerden kalkıp yürümemiz, ayakta durmamız, nefes almamız,
gözlerimizi açıp kapamamız kısacası hayatta olmamız için gereken
enerji, hücrelerimizdeki mitokondri denilen santrallerde yapılır.
Buradaki santral benzetmesinin ne kadar yerinde olduğu mitokondride
gerçekleşen işlemleri incelediğimizde açıkça görülecektir.

Hücrede enerji üretilmesinde başrolü oksijen oynar. Oksijenin pek çok
yardımcısı vardır. Enerji üretiminin hemen her basamağında birçok farklı
enzim devreye girer. Bir basamakta görevini tamamlayan enzimler son
derece bilinçli bir hareketle, bir sonraki basamakta yerlerini
başkalarına devrederler. Böylece, onlarca ara işlem, bu işlemlerde
devreye giren yüzlerce farklı enzim ve sayısız kimyasal reaksiyon
sayesinde besinlerde depolanan enerji, hücrenin işine yarayacak hale
getirilir. Bu enzim değişiklikleri sırasında hiç karışıklık çıkmaz,
sıralamada hiçbir şaşma olmaz; tüm elemanlar çok disiplinli bir ekip
şeklinde çalışmalarını sürdürürler. (şekil 95)

Bu haliyle, milimetrenin 100'de biri kadar olan hücrelerimizin içindeki
"enerji santrali"nin, bir petrol rafinerisinden ya da bir hidroelektrik
santralinden daha kompleks olduğunu söyleyebiliriz. (şekil 96)

Bir petrol rafinerisi, petrolün ne olduğunu bilen, ham petrolü
laboratuvar şartlarında analiz etmiş ve bu teknik bilgiler ışığında
hareket eden mühendisler tarafından inşa edilir ve işletilir. Petrolün
ne olduğunu bilmeyen insanların bir petrol rafinerisi inşa
edebileceklerini varsayabilmemiz ise imkansızdır. (şekil 97)

Petrol üretiminden çok daha kompleks olan canlı hücresindeki enerji
üretimi de aynı şekilde bilgi gerektirir. Ama bir hücrenin öğrenme
kabiliyetinin olduğunu öne sürmek elbette ki gülünç olacaktır. O halde
böyle bir üretimi hücre nasıl gerçekleştirmektedir?

Elbette ki, hiçbir hücre biyolojik bir işlevi, sözcüğün gerçek anlamında
"öğrenme" fırsatına sahip değildir. Eğer hücre, everimcilerin iddia
ettiği gibi ilk ortaya çıktığı anda böyle bir işlevi yerine
getiremiyorsa daha sonra bunun üstesinden gelebilecek beceriyi elde
etmesi mümkün değildir. Çünkü enerji üretiminde başrol oynayan
"oksijen"in hücre üzerinde tahrip edici etkisi vardır. Hücre bu
özelliklerle birlikte ortaya çıkmak zorundadır. Bu durum, hücrelerin
tesadüfen ortaya çıkmış olamayacaklarının, tüm bunları Yüce Allah'ın bir
anda yarattığının delillerinden yalnızca bir tanesidir.

Allah milimetrenin 100'de biri kadar küçük bir alana sığdırdığı bu sanat
ile bize gücünün sınırsızlığını göstermektedir.

**26. KONU**

**KARACİĞERE YERLEŞTİRİLMİŞ “BAKTERİ **

**İMHA MAKİNELERİ”**

Yediğimiz besinlerle, soluduğumuz havayla ve daha birçok yoldan
vücudumuza gözle görülemeyen birçok bakteri girer. Vücudun çalışma
sistemini bozmamaları için bunlardan zararlı olanların etkisiz hale
getirilmeleri gerekmektedir. Bunun için vücudumuzda görevi sadece
"savunma yapmak" olan mükemmel bir hafızayla donatılmış hücreler vardır.
Ancak vücudumuzun kusursuz yaratılışının bir örneği olarak savunma için
çeşitli ek tedbirler de alınmıştır. Bunlardan biri de dolaşım sistemi
içinde stratejik bir durak olarak nitelendirilebilecek olan karaciğerde
bulunan, savunma hücreleridir. (şekil 98)

Kuppfer hücreleri olarak adlandırılan bu hücreler, kan dolaşımıyla
bağırsaklardan karaciğere gelen kandaki zararlı bakterileri 0.01
saniyeden daha kısa bir süre içerisinde sindirerek, etkisiz hale
getirirler. Bu şuursuz hücreler vücuda giren çok sayıdaki bakteri
arasından, insana faydalı olanlarla zararlı olanları nasıl birbirinden
ayırt edebilmektedirler? Hangi özelliklere sahip olduklarını ve vücutta
yerine getirecekleri görevleri bilmeden, nasıl olup da bazı bakterileri
imha ederken, diğerlerine hiç zarar vermemektedir? Bu soruların cevabı
hiç şüphesiz Yüce Allah'ın eşsiz yaratma sanatıdır. (şekil 99)

Bu aşamada dikkat verilmesi gereken önemli bir nokta daha vardır;
Kuppfer hücrelerinin karaciğere yerleşmiş olması. Neden vücudun başka
bir organı değil de karaciğer? Burada bir kez daha vücudumuzdaki
kusursuz yaratılış delillerinden biri karşımıza çıkmaktadır. Eğer bu
hücreler, karaciğere değil de başka bir organa yerleştirilmiş olsalardı
kanın, bakterilerden arındırılmasında bu derece etkili olamazlardı.
Çünkü bakteri dolu kan, karaciğerde temizlendikten sonra vücudun
tamamını dolaşmak için genel kan dolaşımına girmektedir. Bu nedenle
genel kan dolaşımına ulaşmayı başaran bakteri sayısı yüzde birden azdır.

Sizce hangi kör tesadüf vücutta daha birçok organ varken, Kuppfer
hücrelerinin karaciğere yerleşmesini sağlayabilir? (şekil 100) Elbette
ki yerleşecekleri en uygun yeri tespit eden ve oraya gidip yerleşen bu
hücreler değildir. Yaklaşık yüz trilyon hücreden oluşan bir beden
içinde, herhangi bir hücrenin kendisi için özel bir yer tespit ederek
oraya yerleşecek bir şuura sahip olması mümkün değildir. Böyle kusursuz
bir yerleşim için, çok mükemmel bir planlamaya ihtiyaç vardır. Bu
sistemdeki her detayı Yüce Allah her an kusursuz olarak yaratmaktadır.

**27. KONU**

**DNA’NIN ÇOĞALTILMASI**

Bilindiği gibi hücreler bölünerek çoğalırlar. Peki bu bölünme işlemi
sonucunda DNA'ya ne olur? Hücrede tek bir DNA zinciri vardır. Halbuki
yeni oluşan hücrenin de bir DNA'ya ihtiyacı olacaktır. Bu açığı gidermek
için her aşaması ayrı bir mucize olan bir seri işlem gerçekleşir. Bunun
sonucunda, hücrenin bölünmesinden kısa bir süre önce DNA'nın bir kopyası
oluşturulur ve bu yeni hücreye aktarılır.

DNA, kendini çoğaltmak için önce karşılıklı iki parçaya ayrılır. Bu olay
oldukça ilginç bir şekilde gerçekleşir. Yapısı sarmal bir merdivene
benzeyen DNA molekülü ortasından, DNA helikaz adlı bir enzim tarafından,
fermuar gibi ikiye ayrılır. DNA'nın kolları birbirlerinden ayrılırken
tekrar dolanmalarını engellemek için heliks stabilizasyon enzimleri her
iki kolu sabit tutarlar. (şekil 101)

Artık DNA iki yarım parçaya bölünmüştür. Her iki parçanın da eksik olan
yarıları (eşlenikleri) ortamda hazır bulunan malzemelerle tamamlanır.
Eksikleri tamamlama işi ise DNA polimeraz tarafından yerine getirilir.
Böylece iki yeni DNA molekülü üretilmiş olur. (şekil 102)

Eşleşme sırasında ortaya çıkan yeni DNA molekülleri denetleyici enzimler
tarafından defalarca kontrol edilir. Yapılmış bir hata varsa -ki bu
hatalar son derece hayati olabilir- derhal tespit edilir ve düzeltilir.
Hatalı şifre kopartılıp yerine doğrusu getirilir ve monte edilir. Bütün
bu işlemler öyle baş döndürücü bir hızla yapılır ki, dakikada 3.000
basamak nükleotid üretilirken bir yandan da tüm bu basamaklar görevli
enzimler tarafından defalarca kontrol edilir ve gereken düzeltmeler
yapılır. (şekil 103 )

Üretilen yeni DNA molekülünde, dış etkiler sonucunda normale göre daha
fazla hata yapılabilir. Bu sefer hücredeki ribozomlar, DNA'dan gelen
emir doğrultusunda DNA onarım enzimleri üretmeye başlarlar. Böylece hem
DNA korunmuş olur ve hem de soyun devamı güvence altına alınır. (şekil
104)

İşte bütün gün, siz hiç farkında değilken, yaşamınızın problemsiz olarak
devam etmesi için vücudunuzda hayranlık uyandıran bir titizlik ve
sorumluluk anlayışı içinde sayısız işlemler ve denetimler yapılır,
tedbirler alınır. Herkes görevini eksiksiz olarak ve başarıyla yerine
getirir. İşte Yüce Allah en büyüğünden en küçüğüne sayısız atomu ve
molekülü hayatımızı güzel ve sağlıklı bir biçimde sürdürmemiz için
hizmetimize vermiştir.

Bu konunun en hayranlık uyandıran yönlerinden biriyse, DNA'nın hem
üretimini sağlayan hem de yapısını denetleyen bu enzimlerin, DNA'da
kayıtlı olan bilgilere göre ve DNA'nın emir ve kontrolünde üretilmiş
proteinler olmasıdır. Ortada iç içe geçmiş öyle muhteşem bir sistem
vardır ki, böyle bir sistemin kademe kademe oluşan tesadüflerle bu hale
gelmesi hiçbir şekilde mümkün değildir. Çünkü enzimin olması için
DNA'nın olması, DNA'nın olması için de enzimin olması, her ikisinin
olması içinse hücrenin, zarından diğer bütün kompleks organellerine
kadar eksiksiz olarak var olması gerekir.

Canlıların sözde birbirini izleyen "yararlı tesadüfler" sonucunda "aşama
aşama" geliştiklerini öne süren evrim teorisi, daha birçok konuda olduğu
gibi, yukarıda söz ettiğimiz DNA mı yoksa enzimler mi önce var oldular
sorusu karşısında cevapsızdır. DNA ve enzimin aynı anda var olmaları
gerekmektedir, ki bu evrim teorisinin öne sürdüğü hayali mekanizmalarla
gerçekleşmesi imkansız bir durumdur.

**28. KONU**

**TAMİRCİ ENZİMLER**

Dış etkiler sonucu DNA'da meydana gelebilecek hatalar DNA kontrol
mekanizmaları tarafından tespit edilip tamir edilirler. Bu mekanizmalar
DNA'daki bilgiler doğrultusunda üretilmiş olan enzimlerden oluşur.
Farklı onarım mekanizmaları olsa da temel prensip hasar gören
nükleotidin, hasar görmemiş karşı nükleotidden alınan bilgi
doğrultusunda onarımını yapmaktır. Bu işlem genel olarak 3 aşamadan
oluşur:

1\. Hasar gören DNA şeridinin hatalı kısmı DNA nükleaz adlı enzim
tarafından tespit edildikten sonra kopartılır. Böylece DNA sarmalında
bir boşluk oluşur.

2\. Bir başka enzim olan DNA polimeraz, bir tarafından hasar gören
nükleotidin sağlam bölümünden aldığı bilgi doğrultusunda, boşluğa
gerekli nükleotidi yapıştırır.

3\. DNA'nın tamiri tam olarak bitmemiştir. Tamirin gerçekleştiği yerdeki
şeker-fosfat şeridi üzerinde bir kopukluk meydana gelmiştir. Bu kopukluk
DNA-ligaz enzimi tarafından tamir edilir.

Şimdi yukarıda söz edilen işlemleri düşünelim. Bunları yapanlar, DNA'yı
tanıyan, inceleyen profesörler veya bilim adamları değil, çok küçük,
şuursuz, bilgisiz, akılsız moleküllerdir. Bunların bir taştan veya
tahta parçasından hiçbir farkları yoktur, ancak olağanüstü yeteneklerle
donatılmışlardır. Bir molekül, DNA şeridindeki hatalı kısmı nasıl tespit
edebilir? Bunun için yaklaşık 3 milyar harften oluşan DNA dizisini, tam
sırasıyla ezbere biliyor olması ve bu şekilde hatalı bir harfi tespit
edebiliyor olması gerekmektedir. Ayrıca hatayı düzeltmek için izlemesi
gereken son derece akılcı yöntemi de bilmekte ve kusursuzca
uygulamaktadır. Bu, insanı hayranlık içinde bırakan çok önemli bir
bilgidir. Her türlü eksiklikten münezzeh olan Yüce Allah, küçücük
molekülleri böyle olağanüstü yeteneklerle yaratarak, yaratışındaki
ihtişamı sergilemektedir. Akıl ve vicdan sahibi bir insan, canlılar ve
tüm evren hakkındaki bilgilerini artırdıkça, Allah'ın sonsuz gücüne ve
azametine olan teslimiyeti daha da artar, Yüce Allah'ı en güzel
isimleriyle tesbih eder.

**29. KONU**

**PROTEİN ÜRETİMİ**

Hücrelerdeki protein üretimi, Allah'ın yarattığı mucizevi olaylardan bir
tanesidir. Her hücre, son derece gelişmiş, ileri bir teknoloji ve
organizasyona sahip bir fabrika gibi çalışır. Gözle görülmesi imkansız
olan, ancak çok gelişmiş mikroskoplarla görülebilen bu mikro dünyada,
olağanüstü olaylar meydana gelmektedir. Şimdi, bu kusursuzca ve mükemmel
bir verimle çalışan fabrikadaki protein üretiminin ana hatlarını kısaca
inceleyelim:

1\. Vücutta herhangi bir proteine ihtiyaç duyulduğu zaman bu ihtiyacı
ifade eden bir mesaj, üretimi gerçekleştirecek olan hücrelerin
çekirdeklerinde bulunan DNA molekülüne ulaştırılır. Burada dikkat
edilmesi gereken çok önemli bir nokta bulunmaktadır; vücutta herhangi
bir protein ihtiyacı olduğunda yine protein olan bazı haberciler, nereye
başvurmaları gerektiğini bilerek, tüm vücutta ilgili yeri bulabilmekte,
ihtiyaç mesajını doğru yere doğru şekilde iletebilmektedirler. Bu
iletişimi sağlayan protein kendisine göre karanlık bir dehliz olan
vücudun içinde kaybolmadan yolunu bularak, taşıdığı mesajı kaybetmeden
ya da herhangi bir parçasına zarar vermeden oraya ulaştırmaktadır.
(şekil 105)

DNA'dan da bir proteinin formülünü talep etmek için özel bir lisan
kullanılır. Bu lisan 4 harften oluşan bir alfabeye sahiptir (A, G, C,
T). Hücre içindeki işlerin aksamaması, ihtiyacın doğru karşılanması,
kısacası hücre yaşamının devam edebilmesi için doğru proteinin
üretilmesi çok önemlidir. Bu yüzden hangi proteinin üretilmesi
gerektiği ile ilgili mesaj alındıktan sonra DNA'dan doğru bilginin
seçilerek alınması gereklidir.

Peki bu seçimi kim yapacaktır? **RNA polimeraz** adlı enzim. Bu enzimin
yaptığı iş son derece zordur. Herşeyden önce, 3 milyar harften oluşan
DNA molekülünün içinden, üretilecek proteinle ilgili gerekli harfleri
seçip alması gerekmektedir. Polimeraz enziminin 3 milyar harften oluşan
DNA molekülünün içinden, birkaç satırlık bir bilgiyi bulup çıkarması,
1000 ciltlik bir ansiklopedinin herhangi bir sayfasına saklanmış, birkaç
satırlık özel bir yazıyı hiçbir tarif olmadan o anda bulmaya benzer.

3\. Kopyalama işleminin başlaması için çok önemli bir engel aşılmalıdır.
DNA molekülünün merdiven gibi birbirine dolanmış kollarının kopyalama
işlemi için ayrılmaları gerekir. Bu ayrılma işleminde yine RNA
polimeraz enzimi iş başındadır. RNA polimeraz, kodlanacak genin
başlangıcından 35 harf öncesine bağlanarak, sarılmış merdiven gibi
olan DNA'nın basamaklarını bir fermuarı açar gibi açar. Bu açılma çok
hızlı yapılır. Öyle ki, bu hızdan dolayı DNA'nın ısınıp yanma tehlikesi
oluşur. Ama sistem öylesine mükemmel düzenlenmiştir ki, bu tehlike de
düşünülmüştür. Önceden alınan bir dizi tedbir sayesinde yanma
tehlikesi ortadan kaldırılır; özel bir enzim sanki oluşabilecek
tehlikenin farkındaymış gibi, gidip DNA'nın açılmış olan sarmalının iki
ucunu tutarak bu sürtünmeye izin vermez. Ve yine özel enzimler DNA'nın
açılması sırasında birbirine dolaşmasını önlerler. Bu enzimler olmasa
"mesajcı RNA" olarak adlandırılan sipariş fişinin kopyalanması mümkün
olmaz. Çünkü fermuar gibi açılan DNA sarmalının kolları kopyalama işlemi
başlamadan tekrar birbirine dolanır ve sürtünmeden dolayı DNA'nın yapısı
bozulur. Görüldüğü gibi, her aşamada onlarca enzim ve protein yer
almakta ve hepsi birbiri ile büyük bir uyum içinde görevlerini
eksiksizce yerine getirmektedirler.

4\. Alınan bu özel tedbirlerden sonra aşılması gereken birkaç engel daha
vardır. Örneğin istenilen proteinin amino asit dizilimini içeren bilgi
büyük DNA molekülünün herhangi bir bölgesinde bulunabilir. Bu durumda
farklı yerlerde bulunan bilgileri, yani amino asit dizilimini işaret
eden şifreleri kopyalamak için polimeraz enzimi ne yapacaktır?

DNA'yı koparamaz, istemediği şifrelerin üzerinden atlayamaz. Doğrudan
aynı hat üzerinde devam ettiğinde gereksiz bilgileri de kopyalayacak ve
istenilen protein oluşmayacaktır.

Bu sorunun çözümü için olağanüstü şuurlu bir olay daha gerçekleşir ve
DNA kopyalama işlemine yardım etmesi gerektiğini düşünmüş gibi,
bükülerek, istenmeyen şifre dizisinin olduğu bölümü dışarı doğru
kıvırır. Böylece ardı ardına okunması gereken, ama arada başka
şifreler de olduğu için birbirlerinden uzak kalan şifre dizilerinin
uçları birbirleri ile birleşir. Böylece kopyalanması gereken şifreler
tek bir hat üzerine gelmiş olur. Bu şekilde polimeraz enzimi sipariş
fişini üretilecek protein için kolayca kopyalayabilir.

5\. DNA'dan sipariş fişininin kopyalanması sırasında gerçekleşen
olağanüstü ve Yüce Allah'ın yaratışındaki kusursuzluğu gösteren
olaylar bunlarla da bitmez. Kopyalamayı birilerinin durdurması
gerekmektedir, aksi takdirde polimeraz enzimi, geni baştan sona
kopyalar. Proteini kodlayan genin sonunda, o genin bittiğini gösteren
bir kodon vardır. (DNA'daki şifreyi oluşturan nükleotidlerin her üçlü
grubuna kodon denir.) RNA polimeraz durdurucu kodona geldiğinde,
kopyalama işlemini durdurması gerektiğini anlar ve üzerinde protein için
gerekli mesajı taşıyan mesajcı RNA ile DNA'dan ayrılır. (şekil 106)
Ancak bu noktada yine çok dikkatli davranılır. Çünkü mesajcı RNA hücre
çekirdeğinden çıkıp, üretimin yapılacağı ribozoma gidene kadar bir
hayli yol katedecektir. Bu esnada üzerindeki mesajın hiçbir zarar
görmemesi gerekir. Bu nedenle, hücre çekirdeğinden bazı özel enzimlerin
koruması altında çıkar.

Protein üretiminin aşamaları bunlarla sınırlı değildir. Ancak bu aşamaya
kadar dahi gerçekleşen mucizevi olaylar, Allah'ın üstün sanatının ve
sınırsız ilminin delillerindendir.

**30. KONU**

**PROTEIN ÜRETİMİNİN SON AŞAMASI**

Hücrede protein üretimi için gerekli olan bilginin DNA'da bulunmasından
ve kopyalanmasından sonra şimdi de bu bilginin proteinin üretileceği
fabrika olan ribozomlara ulaştırılması gereklidir. Her hücrede bulunan
bu organeller çekirdekteki DNA'dan oldukça uzakta ve hücrenin bütün
sitoplazmasına (hücre içi sıvısına) dağılmış haldedirler. Bu fabrikalara
üretim siparişleri eksiksiz bir biçimde süratle ulaştırılmalıdır.
Mesajcı RNA (mRNA), yolunu şaşırmadan ve hücrenin içinde bulunan birçok
organel ve molekül arasında hiç tereddüt etmeden ribozomu bulur. mRNA
ribozomu bulduğunda onun dış kısmına bir hat şeklinde yerleşir. Bu
şekilde artık üretilmek istenilen proteinin amino asit dizilimine ait
bilgi üretim merkezine ulaşmıştır. Bunun üzerine, üretilecek protein
için gerekli olan hammaddelerin yani amino asitlerin ribozoma
getirilmesi için hücrenin diğer bölgelerine mesajlar gönderilmeye
başlanır.<sup>23</sup> (şekil 107)

Kullanılacak olan amino asitleri hücre içinde arayarak bulma ve ribozoma
getirme görevi taşıyıcı RNA (tRNA)'ya aittir. Her canlı hücresinde 20
çeşit amino asit vardır. İşte bu 20 çeşit amino asitin, yani
hammaddenin her biri kendisine özel bir nakliye aracı tarafından
taşınır.<sup>24</sup> Amino asitlerin kendilerini taşıyacak olan
tRNA'ya bağlanmaları da bir seri karmaşık işlem sonucunda gerçekleşir.

Nakliye görevini yapan her tRNA, ribozoma getirdiği her amino asiti
üretim talimatında belirtilen yere götürür ve üretimdeki işleyişin
bozulmamasını sağlar.

Bu şuursuz moleküllerde görülen kusursuz disiplin adeta, bilinçli ve
sorumluluk sahibiymişcesine hareket etmeleri, her birinin üstün akıl ve
güç sahibi olan Allah'a boyun eğdiklerinin ve O'nun kontrolü ile hareket
ettiklerinin delillerindendir.

Artık sipariş, yani üretilecek proteine ait bilgi ve gerekli hammaddeler
hazırdır. Ortada aşılması gereken bir problem daha vardır. Üretim
bilgisi, yani sipariş, daha önce bahsettiğimiz şekilde DNA'da özel bir
dilde yazılmıştır. Ve üretim özel bir dilde yazılan bu bilgiye göre
yapılmalıdır. Fakat hammadde olarak kullanılan amino asitlerin
dizilimleri başka bir dildedir. Karşılaşılan bu problemi şöyle ifade
edebiliriz: Sipariş fişindeki yazılı emir, DNA'yı oluşturan şifrenin
dilidir, yani 4 harfli bir alfabeden oluşan özel bir dilde yazılmıştır.
Üretilecek olan proteinlerin dili de 20 harfli bir alfabeden oluşan bir
başka dildir. (proteinleri oluşturan amino asitler 20 çeşit olduğu için)
İşte bu lisanın farklılığı gibi, DNA'dan gelen üretim bilgisi amino
asitlerin anlayacağı dilden değildir. Sonuç olarak, DNA'dan gelen
bilgiye hangi amino asitin denk geldiğini anlayabilmek için, DNA'daki
dilin diğerine tercüme edilmesi gerekir.

Ribozom fabrikası yaşamın sağlıklı biçimde devam etmesi için bu problemi
en mükemmel şekilde çözen bir mekanizmayla donatılmıştır. Çözüm olarak
üretim sırasında fabrikada yani ribozomda farklı iki dil arasındaki
tercümeyi yapan bir tercüme sistemi yaratılmıştır. Kodon-antikodon
metodu olarak adlandırılan bu tercüme sistemi şu andaki en gelişmiş
bilgisayar merkezlerinden çok daha üstün bir şekilde, adeta bu iki dilde
uzmanlaşmış bir tercüman gibi çalışır. DNA'nın özel lisanı ile yazılmış
olan dört harfli protein bilgilerini 20 harften oluşan protein diline
çevirir. Böylece hangi amino asitlerin yan yana dizileceğini ifade
etmiş olur. Sonuçta da istenilen proteinin doğru bir şekilde
üretilmesini sağlar. Bu çeviri işlemindeki hatasızlık kuşkusuz çok
dikkate değerdir. Bir hücrenin, dolayısıyla canlıların yaşaması için
gerekli binlerce proteinin üretilmesinde ancak bir veya iki yanlışlığa
yer olabilir. İnsanların yaptığı hiçbir teknolojik ürün veya konusunda
en uzman ve dikkatli insanlar dahi, protein gibi yaklaşık 200 romana
eşdeğer bir yazıyı bu kadar hatasız ve kusursuz çevirip
yazamaz.<sup>25</sup> Ancak her an Allah'ın kontrolü altında hareket
eden bu moleküller, herşeyi eksiksizce yerine getirirler. Tüm bunlarda
iman eden akıl sahipleri için Allah'ın mucizeleri tecelli etmektedir.

**31. KONU**

**HÜCRE ZARI VE ORGANİZE 100 TRİLYON İŞÇİ**

Bir otomobil fabrikasının nasıl çalıştığını düşünelim. Fabrikadaki söz
gelimi bin işçinin hepsinin disiplin ve uyum içinde çalışması gerekir.
Bu organizasyonu sağlamak için birçok denetleme sistemi ve emir-komuta
zinciri kurulmuştur. Her bölüm kendisinden istenen parçayı üretir.
Örneğin bir yerde motor parçaları, başka bir bölümde ise kapılar
yapılır. Herkes, hangi ürünün nerede kullanılacağını bilir. Herşey
kontrol altındadır.

Ancak açıktır ki, eğer aynı fabrikaya, araba üretiminden hiç haberi
olmayan, alabildiğine cahil bin kişi konursa ve bunlardan neyi nasıl
üreteceklerini kendilerinin bulması istenirse büyük bir kargaşa ve kaos
ortaya çıkar.

Buna karşın insan vücudunda bin değil, 100 trilyon "işçi" büyük bir uyum
içinde çalışır. Bunlar, bir fabrikadaki işçilerden çok daha bilinçli ve
eğitimli olan hücrelerdir. Yalnızca kendi içlerindeki mucizevi işlemler
değil, birbirleri arasındaki koordinasyon da aynı derecede göz
kamaştırıcıdır. Birbirlerini zarlarındaki tanıma sistemleriyle
tanırlar. Mide hücresi mide hücresini, saç hücresi saç hücresini tanır.
(şekil 108)

Kaçınılmaz sorular yine karşımıza çıkmıştır: İki zar birbirini nasıl
tanır? Bu işçiler nasıl eğitilmişlerdir? Nasıl olur da büyük bir
sadakatle görevlerini yaparlar?

100 trilyon hücrenin her biri vücut için kendisinden istenileni yapar.
Peki her hücre her an ne yapması gerektiğini nereden bilir? Elbette ki
tüm bunlar Yüce Allah'ın ilmi ve ilhamı ile gerçekleşmektedir. Örneğin
bölünmenin olması istenen bölgedeki hücrelere beyin "bölün" emri verir.
Bunun için hormonlar salgılanır. Her hormon ilgili hücreye giderek
beynin mesajını iletir. Elçi, hücreye geldiğinde mesajını hücre zarında
bulunan algılayıcı proteine bildirir. Protein aldığı mesajı, merkeze
bildirir. Hücre de bu emri anlar, karar alıp buna göre harekete geçer.
(şekil 109, 110)

Peki düşünmeye devam edelim; bir yağ denizinin üzerindeki protein
adasının verilen emri anlaması, bunu hücrenin merkezine bildirmesi,
hücrenin bu emre itaat etmesi ve ömrünü nerede kullanılacağını
bilmediği bir maddeyi üretmeye adaması sıradan bir bilgi olarak
karşılanabilir mi? Elbette karşılanamaz.

Üstelik biraz önce de belirttiğimiz gibi zar üzerinde bulunan yüzlerce
geçiş noktası, algılayıcılar, kontrolörler hepsi birbirlerinden haberli
olarak, büyük bir uyumla hareket ederler. Oysa bunların hepsi bilinçsiz
proteinlerdir. Hücre zarının bu saydığımız özelliklerini kendi kendine
elde etmediği, bu sistemin yaratıldığı açıkça ortadadır.

Böyle bir sistem elbette ki bir amaçla yaratılmıştır. Vicdan ve akıl
sahibi bir insan, bu mucizevi delilleri görür ve Yüce Allah'ı gerektiği
gibi tanıyıp takdir eder. Ayetlerde, Rabbimiz'in mucizeleri karşısında
müminlerin tavırları şöyle bildirilmektedir:

Şüphesiz göklerin ve yerin yaratılışında, gece ile gündüzün art arda
gelişinde temiz akıl sahipleri için gerçekten ayetler vardır. Onlar,
ayakta iken, otururken, yan yatarken Allah'ı zikrederler ve göklerin ve
yerin yaratılışı konusunda düşünürler. (Ve derler ki:) "Rabbimiz, Sen
bunu boşuna yaratmadın. Sen pek Yücesin, bizi ateşin azabından koru."
(Al-i İmran Suresi, 190-191)

**32. KONU**

**DUYMA ANINDA NELER OLUYOR?**

Yolda karşılaştığınız bir arkadaşınız size "merhaba" dediğinde,
arkadaşınızdan gelen ses dalgaları kulak kepçesi tarafından toplanır.
Ses, yolculuğu sırasında saniyenin ellide birinde 6 m. yol kat eder.

İki kulağın içinde titreşen hava, hızla orta kulağa kadar olan mesafeyi
kat eder. 7.6 mm çapında olan kulak zarı titremeye başlar. Bu titreme
hareketi üç küçük kemiğe iletilir. Ses titreşimleri böylece mekanik
titreşimlere dönüşür. Daha sonra ise bu kemiklerdeki titreşimler iç
kulağa iletilir ve buradaki salyangoza benzeyen koklea isimli yapının
içinde bulunan özel sıvıyı hareketlendirir. (şekil 111)

Koklea'nın içerisinde farklı ses tonları birbirinden ayrıştırılır.
Kokleanın içinde, tıpkı bir müzik aleti olan arpteki teller gibi,
değişik kalınlıklarda ince teller uzanmaktadır. (şekil
112)Arkadaşınızın sesi şimdi bu telleri adeta çalmaktadır. "Merhaba"
sesi, başlangıçta düşük perdeden başlamış sona doğru yükselmiştir. Önce
kalın teller titreşir sonra bunu inceleri takip eder. Sonunda iç
kulaktaki on binlerce çubuk şekilli cisimcik, kendi titreşmelerini
işitme sinirlerine aktarır. (şekil 113)

Artık "merhaba" sesi sadece bir elektrik sinyalidir. Bu sinyal, işitme
sinirleri içinde beyne doğru hızla ilerler. Sinirlerdeki bu yolculuk,
sinyaller beyindeki duyma merkezine ulaşıncaya kadar devam eder. Bu
yolculuğun sonunda beyindeki milyonlarca nöronun büyük bir kısmı, elde
edilen işitme bilgilerini değerlendirmekle meşguldür. Böylece
arkadaşınızın merhabasını duymuş olursunuz. (şekil 114)

Burada son derece yüzeysel hatları ile anlatılan bu işlemler, gerçekte
çok daha karmaşıktır ve saniyeden de kısa bir sürede gerçekleşir. Her
gün yüzbinlerce kez görür ve işitiriz. Ancak çoğu zaman bunları nasıl
yapabildiğimizi düşünmeyiz. Oysa gördüğümüz ve duyduğumuz herşeyi Rahman
ve Rahim olan Allah'ın rahmetiyle görmekte ve işitmekteyiz. Bunun için
de tüm bunlar müminlerin şükürlerine vesile olmalıdır.

Nitekim Allah Kuran'da insanlara bu gerçek üzerinde düşünmelerini ve
şükredici olmalarını şöyle bildirmiştir:

**Allah, sizi annelerinizin karnından hiçbir şey bilmezken çıkardı ve
umulur ki şükredersiniz diye işitme, görme (duyularını) ve gönüller
verdi. (Nahl Suresi, 78)**

**33. KONU**

**KANIN PIHTILAŞMASI**

Bir yeriniz kesildiğinde ya da eski bir yaranız kanadığında, zaman
içinde kanamanın duracağını bilirsiniz. Kanayan yerde bir pıhtı
oluşacak, bu pıhtı zamanla sertleşecek ve yara iyileşecektir. Bu sizin
için kolay görünen olağan bir durum olabilir. Oysa, biyokimyacılar
yaptıkları araştırmalarla bunun oldukça karmaşık bir sistemin
işleyişinin sonucu olduğunu ortaya çıkardılar.<sup>26</sup> Bu
sistemin parçalarından herhangi birinin eksilmesi veya zarar görmesi
sistemi işlemez kılacaktır.

Kan doğru yerde, doğru zamanda pıhtılaşmalı ve şartlar normale
döndüğünde pıhtı ortadan kalkmalıdır. Sistem en küçük ayrıntıya
varana dek kusursuz bir biçimde çalışmalıdır.

Eğer bir kanama söz konusu ise, canlının kan kaybından ölmemesi için
pıhtının hemen meydana gelmesi gerekir.

Ayrıca, pıhtının yaranın üzerinde boylu boyunca oluşması ve en önemlisi
de sadece yaranın üzerinde kalması gereklidir. Yoksa tüm kanın
pıhtılaşmasına ve canlının ölümüne neden olacaktır. Bu nedenle kanın
pıhtılaşması sıkı bir denetim altında tutulmalı ve pıhtı doğru zamanda
doğru yerde oluşmalıdır.

Kemik iliği hücrelerinin en küçük temsilcisi olan kan plakçıkları ya da
trombositler hayati bir özelliğe sahiptir. Bu hücreler, kanın
pıhtılaşmasındaki ana unsurdur. Von Willebrand faktörü adlı bir
protein, kanda dolaşıp durmakta olan trombositlerin kaza yerini
geçmemelerini sağlar. Kaza yerinde takılı kalan trombositler, o anda
diğer trombositleri de olay yerine getiren bir madde salgılar. Bu
hücreler daha sonra hep birlikte açık yarayı kapatır. Trombositler,
görevlerini yerine getirdikten sonra ölür. Onların, kendilerini feda
etmeleri, kan pıhtılaşma sisteminin yalnızca bir parçasıdır. (şekil 115)

Kan pıhtılaşmasını sağlayan bir diğer protein de trombindir. Bu madde
yalnızca açık bir yaranın olduğu yerlerde üretilir. Bu üretim ne az ne
de fazla olmamalıdır. Üstelik üretim, tam zamanında yapılmalı ve yine
tam zamanında durdurulmalıdır. Şu ana değin trombin üretiminde rol alan
ve tamamı "enzim" olarak adlandırılan yirmiden fazla vücut kimyasalı
tanımlanmıştır. Bu enzimler, kendi üretimlerini durdurabilir ya da
başlatabilir. Süreç öylesine bir denetim altındadır ki, trombin ancak
tam bir doku yaralanması söz konusu olduğunda oluşur. Vücutta pıhtılaşma
için gerekli olan tüm enzimler yeterli miktara ulaşır ulaşmaz, yapısal
maddesi protein olan uzun iplikçikler oluşturulur. Bu iplikçiklerin adı
fibrinojendir. Kısa zamanda fibrinojen iplikçiklerinden bir ağ
oluşturulur. Bu ağ kanın dışarı akışının olduğu yerde kurulur. Diğer
yandan ise kandaki trombositler bu ağa takılarak birikir. Bu birikim
yoğunlaşınca bir tıkaç vazifesi görerek kanamanın durmasını
sağlayacaktır. İşte pıhtı dediğimiz şey de bu yığılmayla oluşan
tıkaçtır. (şekil 116)

Yara tamamen iyileşince ise kan pıhtısı çözülür.

Bir kan pıhtısının oluşması, pıhtının sınırlarının belirlenmesi, oluşan
pıhtının güçlendirilmesi veya ortadan kaldırılmasını sağlayan sistem
indirgenemez kompleksliğe sahiptir. Kanın pıhtılaşması, bir parçanın
diğer bir parçayı harekete geçirmesi şeklinde ortaya çıkan bir olaylar
zinciridir.

Sistem en küçük ayrıntısına kadar kusursuz bir biçimde çalışır.

Peki eğer bu mükemmel işleyen sistemde en ufak bir aksaklık olsaydı ne
olurdu? Mesela yara olmadığı halde kanda pıhtılaşma olsaydı? Ya da
yaranın etrafında oluşan pıhtı yerinden rahatlıkla ayrılsaydı? Bu
soruların tek bir cevabı vardır: Böyle bir durumda kalp, akciğer veya
beyin gibi hayati organlara giden yollar pıhtı tıkaçlarıyla tıkanırdı.
Bu ise kaçınılmaz olarak ölümle sonuçlanırdı.

Bu gerçek de bizlere bir kez daha göstermektedir ki, insan vücudu
kusursuzca yaratılmıştır. Sadece kanın pıhtılaşma sisteminin bile
rastlantılarla ve evrim teorisinin iddia ettiği sözde "kademeli gelişim"
varsayımıyla açıklanması imkansızdır. Her detayı ayrı bir plan ve hesap
ürünü olan bu sistem, yaratılışın mükemmelliğini gözler önüne
sermektedir. Bizi yaratıp bu dünyaya yerleştirmiş olan Yüce Allah,
hayatımız boyunca karşılaşacağımız küçük, büyük her türlü yaralanmaya
karşı, bedenimizi bu sistemle birlikte yaratmıştır.

Ayrıca belirtilmelidir ki; kanın pıhtılaşması, sadece gözle görülür
yaralar için değil, bedenimizde her gün sürekli gerçekleşen kılcal damar
parçalanmalarının tamiri için de çok önemlidir. Siz hissetmeseniz de
gerçekte gün boyunca sürekli küçük iç kanamalar geçirirsiniz. Kolunuzu
kapının kenarına çarptığınızda ya da bir koltuğa sertçe oturduğunuzda,
yüzlerce küçük kılcal damarınız parçalanır. Bu parçalanma sonucunda
oluşan iç kanama, pıhtılaşma sistemi sayesinde hemen durdurulur, daha
sonra da vücut aynı kılcal damarları yeniden inşa eder. Eğer çarpma
biraz şiddetliyse, pıhtılaşma öncesindeki iç kanama da biraz daha
şiddetli olur ve bu yüzden çarptığınız yerde bir "morarma" oluşur.
Kandaki bu pıhtılaşma sisteminden mahrum olan bir insanın, hayatı
boyunca en ufak bir darbeden bile korunması ve adeta pamuk içinde
yaşatılması gerekecektir. Nitekim kanlarındaki pıhtılaşma sistemi
kusurlu olan "hemofili" hastaları, bu şekilde ömür sürerler. Ancak ileri
derecede hemofili hastaları genellikle fazla uzun yaşayamazlar. Yolda
yürürken düşmeleriyle oluşan bir iç kanama bile, hayatlarını sona
erdirmek için yeterlidir. Bu gerçek karşısında her insanın kendi
bedenindeki yaratılış mucizesi üzerinde düşünmesi ve bu bedeni
kusursuzca yaratmış olan Allah'a şükredici olması gerekir. Bizim tek bir
sistemini, hatta tek bir hücresini dahi üretmekten aciz olduğumuz bu
beden, Yüce Allah'ın bizlere bir lütfudur. Rabbimiz bir Kuran ayetinde
şöyle buyurmaktadır:

**"Sizleri Biz yarattık, yine de tasdik etmeyecek misiniz?" (Vakıa
Suresi, 57)**

**34. KONU**

**SAVUNMA SİSTEMİ**

Vücudumuzu bakteri ve virüs gibi düşmanlarına karşı koruyan savunma
sistemi aynı disiplinli bir ordu gibi hareket eder. Savunma sistemimizin
düşmanlarına karşı savaşı üç önemli bölümden oluşur.

1- Düşmanın tespiti; ilk müdahale.

2- Gerçek ordunun müdahalesi; sıcak savaş.

3- Sakin duruma dönüş.

Savunma sisteminin savaşa başlamadan önce mutlaka düşmanı iyice
tanıması, etraflı bir istihbarat edinmesi gerekir. Çünkü her savaş,
düşmana göre değişen farklılıklar gösterir. Dahası bu istihbarat
gerektiği gibi yapılmazsa, savunma sistemimiz yanlışlıkla kendi
hücrelerimize saldırabilir.

İlk müdahale savunma sisteminin çöpçü hücreleri olan fagositlerden
gelir. Fagositler düşmana karşı savaş verirler. Bir anlamda düşmanla ilk
fiziksel teması sağlayan piyade birlikleri gibidirler. (şekil 117)

Kimi zaman fagositler düşmanın yayılma hızına yetişemezler. Bu durumda
devreye makrofajlar girer. Makrofajları da düşmanın içine dalan
süvarilere benzetebiliriz. Aynı zamanda makrofajlar, salgıladıkları
özel bir protein sayesinde, vücutta genel alarm verilmesini, yani vücut
ısısının yükselmesini sağlarlar. (şekil 118)

Ancak makrofajların çok önemli bir özellikleri daha vardır. Makrofaj
hücresi bir virüsü yakalayıp yutunca, virüsün özel bir bölümünü
kopartır. Bu parçayı bir bayrak gibi üzerinde taşır. Bu parça savunma
sisteminin diğer elemanları için bir işaret, aynı zamanda da bir
istihbarattır.

Düşmanı, makrofajdan aldıkları istihbarat sayesinde tanıyan yardımcı-T
hücrelerinin ilk işi, öldürücü T hücrelerine haber vermek ve onları
çoğalmaları için uyarmaktır. (şekil 119) Uyarılan öldürücü T
hücreleri, kısa sürede bir ordu haline gelirler. Yardımcı T hücreleri,
sadece öldürücü T hücrelerini uyarmakla kalmazlar. Hem olay yerine daha
fazla fagositin gelmesini sağlarlar hem de düşmanla ilgili topladıkları
bilgileri, dalak ve lenf bezlerine ulaştırırlar. (şekil 120)

Lenf bezlerine ulaşıldığında, taşınan bu bilgi sayesinde, görev
sıralarını bekleyen B hücreleri harekete geçirilir. (B hücreleri kemik
iliğinde üretildikten sonra görevlerini beklemek üzere lenf bezlerine
giderler.) (şekil 121)

Harekete geçen B hücreleri birtakım aşamalardan geçerler. Uyarılan her
bir B hücresi, çoğalmaya başlar. Ta ki aynı tipte binlerce hücre oluşana
kadar. Savaşa hazır hale gelen B hücreleri bölünür ve başkalaşarak
plazma hücreleri haline gelirler. Plazma hücreleri de antikorları
salgılarlar. Salgılanan antikorlar düşmanla savaşırken kullanılacak
birer silahtırlar. B hücreleri, saniyede binlerce silah (antikor)
üretebilirler. Üretilen bu silahlar oldukça kullanışlıdır. Önce düşmana
bağlanacak, daha sonra da düşmanın (antijenin) biyolojik yapısını
bozacak niteliktedirler. (şekil 122)

Eğer virüs hücrenin içine girerse, antikorlar virüsü yakalayamazlar. Bu
sefer devreye yine öldürücü T hücresi girer ve MHC molekülleri sayesinde
hücrenin içindeki virüsleri tespit eder ve hücreyi öldürürler. (şekil
123)

Fakat virüs, öldürücü T hücrelerinin bile fark edemeyeceği şekilde
kamufle oluyorsa, bu sefer devreye kısaca NK olarak adlandırılan "doğal
katil hücreler" (naturel killer cells) girerler. Bu hücreler, diğer
hücrelerin fark edemedikleri, içlerinde virüs bulunan hücreleri tahrip
ederler. (şekil 124)

Zafer kazanıldıktan sonra baskılayıcı T hücreleri savaşı durdururlar.
(şekil 125) Savaş bitmiştir; ama asla unutulmayacaktır. Bellek
hücreleri, düşmanı artık hafızasına almıştır. Yıllarca vücutta kalan bu
hücreler, aynı düşmanla tekrar karşılaşıldığında savunmanın çok süratli
ve etkili olmasını sağlarlar. (şekil 126)

Bu savaşın kahramanları askeri eğitimden geçmemiştir, akıl sahibi
insanlar değildir ve milyonlarcası biraraya geldiğinde dahi bir noktanın
içini doldurmayacak kadar küçük olan hücrelerdir.

Üstelik hayranlık uyandıran özelliklere sahip olan bu ordu, sadece
savaşmakla kalmaz. Savaşırken kullanacağı tüm silahları kendisi üretir,
tüm savaş planlarını, stratejilerini kendisi ayarlar ve savaş sonrası
ortalığı temizler.

Elbette ki savunma sistemimiz de evrendeki herşey gibi kendi
yaratılışına uygun hareket etmektedir: Yüce Allah Kuran'da şu
şekilde bildirmektir:

**Ve 'kendi yaratılışına uygun' Rabbine boyun eğdiği zaman; (İnşikak
Suresi, 2)**

**35. KONU**

**B12 VİTAMİNİNİN YOLCULUĞU**

Mide mukozasının bir özelliği, kan üretimi yapan kemik iliğine katkıda
bulunmasıdır. Vücut için büyük öneme sahip B-12 vitamininin kemik
iliğine ulaşmasını sağlar. B-12 vitamininin kemik iliğine ulaşıncaya
kadar gerçekleştirdiği yolculuk ve mide mukozasının bu yolculuktaki rolü
incelendiğinde, karşımıza mikroskobik düzeyde gerçekleşen büyük bir
mucize çıkar.

B-12 vitamini insan vücuduna girdikten sonra sindirim sistemi boyunca
bir yolculuk yapar. Ardından ince bağırsaktan kan dolaşımına geçiş
yaparak kana karışır ve kemik iliği hücrelerine ulaşır. (şekil 127).

B-12 vitamininin özümsenmesi ince bağırsakta gerçekleşir. Ancak ince
bağırsakta bulunan herhangi bir sindirim hücresi B-12 vitaminini
yakalamaz. İncebağırsağın küçük bir bölgesinde, yalnızca B-12 vitaminini
yakalamakla görevlendirilmiş özel bir hücre grubu
bulunmaktadır<sup>.27</sup> Bu hücre grubu bütün yaşamlarını -mucizevi
bir şekilde- yalnızca B-12 vitaminini yakalamaya adamışlardır. Bu
hücreler trilyonlarca molekül içinden B-12 vitaminini ayırt eder ve
yakalarlar. Peki B12 vitaminini bu hücreler nasıl tanımakta, diğer
maddelerden nasıl ayırt edebilmektedirler? B12 vitaminini yakalama
zorunluluğunu neden hissetmektedirler?

Bu hücrelerin B-12 vitaminini yakalarken gösterdikleri akıl, elbette bir
tesadüf sonucunda ortaya çıkamaz. Açıkça anlaşıldığı gibi bu sistemi
üstün ve güçlü olan Yüce Allah özel olarak yaratmıştır. Sistemi biraz
daha detaylı bir şekilde incelediğimiz zaman çok daha mucizevi yaratılış
delilleri karşımıza çıkar.

İncebağırsakta bulunan hücreler, yalın haldeki B-12 vitaminini
tanıyamazlar. B-12 vitamininin bu hücreler tarafından tanınabilmesi ve
yakalanabilmesi için özel bir molekülle işaretlenmesi gereklidir. Bu
ihtiyaç da elbette düşünülmüş ve B-12 vitamininin bağırsağa ulaşmadan
işaretlenmesini sağlayacak sistem de kurulmuştur.

B-12 vitamini henüz midede bulunduğu sırada, mide hücreleri B-12
vitamini için özel bir molekül üretirler. Bu molekül B-12 vitamininin
yolculuğunun ileriki aşamalarında ihtiyaç duyacağı bir "kimlik
belgesi"dir. Bu kimlik belgesi B-12 vitaminine sıkıca yapışır ve B-12
ince bağırsağa doğru yolculuğuna devam eder. (şekil 128)

İncebağırsakta yalnızca B-12 vitaminini bulmakla görevli olan sınır
memurları (özelleşmiş hücre grubu), B-12 hücresinin kan dolaşımına
geçmesini sağlayacaklardır. Ama bu memurlar yalın halde bulunan B-12
vitaminini tanıyamamaktadır. İşte bu aşamada B-12 vitamininin imdadına
elindeki kimlik belgesi yetişir. Sınır memurları bu kimlik sayesinde
trilyonlarca molekül arasından B-12 vitaminini tanır ve bulurlar.
Ardından yine bu kimlik molekülünün yardımı sayesinde B-12 vitamininin
kan dolaşımına geçmesini sağlarlar. Böylece B-12 kan yoluyla kemik
iliğine ulaşmayı başarır. (şekil 129, 130, 131).

Görüldüğü gibi, mide hücreleri B-12 vitamininin vücut için önemini
bilmektedirler. Ayrıca bağırsak hücrelerinin B-12 vitaminini tanımak
için nasıl bir işarete ihtiyaçları olduğunu da bilmekte ve bu işaret
molekülünü özel olarak üretmektedirler. Gözleri, elleri veya bir beyni
olmayan bağırsak hücreleri de bu işareti tanımakta ve B-12 vitaminini
yakalamaktadırlar.

Unutulmaması gereken bir başka önemli nokta da, bütün bu olaylar
sonucunda özümsenen B-12 vitamininin, ne mide hücresinin ne de bağırsak
hücresinin işine yaramadığıdır. B-12 vitamini çok uzakta, kemik iliğinde
kullanılmaktadır. Bu vitamin sayesinde insan vücudunda kan
üretilebilmekte ve insanın yaşamını sürdürmesi sağlanmaktadır.

Yalnızca bir vitaminin yapmış olduğu yolculuk ve bu yolculuktaki
detaylar bile insan bedeninde kurulu sistemin kusursuzluğunun
anlaşılması açısından yeterlidir.

Kuşkusuz bu işlemler sırasında sergilenen keskin şuur ve kusursuz
işleyiş söz konusu hücrelerin iradesi ile gerçekleşemez. Sonuçta hücre
denilen varlıklar şuursuz atomların birleşmesiyle meydana gelen
yapılardır. Hücre içinde şuur, irade veya bir güç aramak son derece
anlamsız olacaktır. Buradaki sistemi yaratan da, herşeyi yoktan var eden
alemlerin Rabbi Yüce Allah'tır.

**36. KONU**

**İNSAN BEDENİNİN KİMYAGERİ: PANKREAS**

Güzel bir akşam yemeği yediğinizi düşünelim. Çeşitli besinlerden oluşan
bu yemeği nasıl sindireceğinizi şimdiye kadar hiç aklınıza bile
getirmemiş olabilirsiniz. Hatta bütün bu besinlerin her birinin farklı
enzimlerle işleme tabi tutulması gerektiğini de bilmiyor olabilirsiniz.
Bu konuda eğitim almamış bir insanın bu gibi bilgilere sahip olmaması
elbette ki normaldir. Ancak bedendeki bir organ bu bilgilerin tümüne
sahiptir. Bu organ hangi besinin ne gibi bir enzimle sindirileceğini
bilir. Hiçbir karışıklık ve aksaklık çıkmadan, en doğru zamanda, en
doğru kimyasal salgıyı besinlere gönderir. Bu organ pankreastır.

Pankreas vücuttaki en önemli organlardan bir tanesidir. Pankreas
damarlarda akan kanın içinde ne kadar şeker molekülü bulunması
gerektiğine karar verir. Eğer kandaki şeker molekülü sayısında bir
azalma olursa pankreas hemen sayıyı artıracak önlemler alır ve bu
önlemler kişinin hayatını kurtarır. Eğer şeker molekülü yoğunluğu
artarsa bu sefer kandaki şeker miktarını azaltacak önlemler alır.

Pankreas sindirim sistemine gönderdiği enzimlerle de insan yaşamında çok
önemli bir rol oynar. Aynı zamanda bağırsakların mide asitleri
tarafından parçalanmasını engelleyen enzim de yine pankreas tarafından
üretilir.

Bu görevleri teker teker incelersek, belki de hiç dikkatimizi çekmeyen
bu organın, bizim için ne kadar bilinçli ve planlı hareket ettiğini ve
bizi mutlak bir ölümden koruyacak kusursuz bir sisteme sahip olarak
yaratıldığını görürüz.

Sindirim işleminde pankreasın devreye girmesi özel bir mesaj ile
gerçekleşir. Midede sindirim işlemleri devam ederken özel bir enzim
olan "kolesistokinin" kana karışmaya başlar. Bu enzimin kanda belirli
bir düzeye ulaşması pankreası uyarır. Bu uyarı pankreasa görev zamanının
geldiğini bildirir ve pankreas, parçalayıcı enzimlerini onikiparmak
bağırsağına salgılamaya başlar.<sup>28</sup> (şekil 132)

Pankreas, sindirim işleminin başladığını anlamakla kalmaz, bir de
yediğiniz yiyeceklerin çeşitlerini de anlayabilir. Ve yediğiniz farklı
yiyeceklere göre farklı sindirim enzimleri üretir. Örneğin makarna ve
ekmek gibi karbonhidratlı besinler yediğiniz zaman pankreasın
salgıladığı enzim, karbonhidrat parçalayıcı özelliğe sahiptir. Bu
besinler onikiparmak bağırsağına ulaştığında, pankreas karbonhidrat
parçalayıcı özellikteki "amilaz" isimli enzimi üretir.(şekil 133)

Eğer kırmızı et, balık ve tavuk gibi besinler yerseniz, pankreas,
proteinli yiyecek yediğinizi hemen anlar. Yine bu besinler onikiparmak
bağırsağına ulaştığında bu sefer proteinleri parçalayacak farklı
enzimler olarak "tripsin, kimotripsin, karboksipeptidaz, ribonükleaz ve
deoksiribonükleaz" üretir ve bu enzimler protein moleküllerine saldırır.
Eğer yemeğinizin yağ oranı fazlaysa bu enzimlerle beraber "lipaz"
isimli, yağları sindiren bir enzim daha devreye girer.

Görüldüğü gibi bir organ, yediğiniz yemeğin nelerden oluştuğunu anlayıp,
daha sonra bu besinlerin sindirilmesi için gerekli olan kimyasal
sıvıları ayrı ayrı üretmekte ve bunları sadece gerektiği anlarda
salgılamaktadır. Pankreas, karbonhidrat molekülü için protein
parçalayıcı veya yağ molekülü için karbonhidrat parçalayıcı sıvı
salgılamaz. Ürettiği karmaşık sıvıların kimyasal formüllerini unutmaz.
Karışımı oluşturan herhangi bir maddeyi kazara eksik tutmaz. Sağlıklı
insanlarda, pankreas ömür boyu tam gerektiği gibi hizmet eder.

Midede sindirim devam ederken mide hücreleri boş durmazlar. Bu
hücrelerden bazıları midede sindirilen besinin bir süre sonra
onikiparmak bağırsağına ulaşacağını sanki anlamış gibi harekete geçen
mide hücreleri pankreas hücrelerine mektup yazmaya (hormon salgılamaya)
ve bu hücreleri yardıma çağırmaya başlarlar. Ardından yazdıkları
mektupları kan yolu ile pankreasa gönderirler.

Kana bırakılan mektup vücut içinde yolculuk eder. Bu yolculuk sırasında
pankreasa gelindiği zaman, pankreas hücreleri mektubu tanır ve hemen
açarlar. Burada ilginç olan -kan yoluyla hemen hemen bütün vücudu
dolaştığı halde- mektubun diğer organların hücreleri tarafından
açılmaması ve özellikle okunmamasıdır. Bütün hücreler bu mektubun
pankreas için yazıldığını, kendilerini muhatap almadığını bilirler.
Çünkü mektubun üzerinde pankreasın adresi vardır. Yani mektubun
moleküler yapısı yalnızca pankreas hücrelerinin zarında bulunan
algılayıcı moleküllerle etkileşecek şekilde özel olarak dizayn
edilmiştir. Yani mide hücresi, ürettiği hormonun üzerine gerçekten bir
adres yazmıştır. Üstelik vücuttaki milyarlarca farklı adres içinden
pankreas hücresinin adresini doğru bir şekilde yazmıştır. Bu adresin
doğru şekilde yazılabilmesi için mide hücresinin pankreas hücresinin
bütün özelliklerini bilmesi gerekir. (şekil 134)

Mucize yalnızca adresin doğru yazılması ile sınırlı değildir. Mide
hücresinin gönderdiği mektubun içinde bir de mesaj vardır. İnsan
vücudunun derinliklerinde, birbirlerinden çok uzakta bulunan iki küçük
canlı (hücre) mektuplaşmakta ve haberleşmektedir. Birbirlerini hiç
görmedikleri halde birbirlerinin hangi dilden anladıklarını
bilmektedirler. Dahası bu haberleşme bir amaç içindir. İki hücre adeta
birlik olmuş ve yediğiniz besinlerin sindirilmesi için plan
yapmaktadırlar. Şüphesiz bu gerçek bir mucizedir.

Kendisine ulaşan mektubu (kolesistokinin hormonunu) okuyan pankreas hiç
beklemeden bu mektuptaki emre itaat eder. Hemen besinlerin sindirilmesi
için gerekli enzimleri salgılamaya başlar. Eğer onikiparmak bağırsağına
ulaşan besin protein ise protein parçalayan bir enzim üretir. Eğer besin
karbonhidrat ağırlıklı ise bu sefer karbonhidrat parçalayan bir enzim
üretir ve bu enzimi onikiparmak bağırsağına gönderir.

Şimdi önünüze bir kara tahta konulduğunu ve bu kara tahtanın üzerine
sırayla bir protein molekülünün, bir yağ molekülünün ve bir
karbonhidrat molekülünün formüllerinin yazıldığını ve bu moleküllerin
atomik dizilimlerini gösteren şekillerin çizildiğini düşünelim. Ardından
sizden bu üç farklı moleküler yapının her birini parçalayacak en uygun
moleküler yapıya sahip enzimlerin formüllerini üretmeniz ve bu
formülleri tahtaya yazmanız istensin. (şekil 135)

Bu molekülleri parçalayacak enzimlerin formüllerini ancak kimya
konusunda uzman bir kişi yazabilir. Bu kişi de uygun formülü kendi hayal
gücüne dayanarak yazmaz. Ancak almış olduğu eğitim ve daha önce
kendisine öğretilen bilgiler doğrultusunda bu formülü yazabilir.

Durum böyle iken, pankreas hücrelerinin ürettikleri enzimlerin kimyasal
yapılarını nasıl bilebildikleri sorusu son derece önem kazanmaktadır.
Her pankreas hücresi söz konusu formüllerin bilgilerine sahiptir. Bu
bilgiye sahip olmakla kalmaz, bildiklerini en doğru şekilde kullanır ve
insana yorulmaksızın hizmet ederler. Pankreas hücreleri kimya konusunda
insanlardan çok daha başarılıdırlar. Çünkü insanın bu formülleri
üretebilmesi için eğitime ihtiyacı varken, küçücük bir hücre söz konusu
formülleri ezbere bilmektedir.

Hiçbir tesadüf, hücrelere böylesine üstün bir akıl, böylesine özel bir
bilgi kazandıramaz. Hiçbir tesadüf, hücrelerin birbirleri ile
haberleşecekleri, birbirlerinden yardım isteyecekleri bir sistem
kuramaz. Ayrıca hiçbir tesadüf tek bir pankreas hücresine tek bir
kimyasal formülü öğretemeyeceği gibi hücreye elindeki bilgiyi doğru
zamanda kullanma yeteneği de veremez.

Böylesine mucizevi olayları birbiri ardına meydana getiren ve onlara her
an çalışmayı ilham ederek insana hizmet ettiren güç, alemlerin Rabbi
Yüce Allah'tır.

**37. KONU**

**HÜCRE ZARINDAKİ NAKLİYECİ MOLEKÜLLER**

Herhangi bir sebeple kana karışan bir madde, hücre zarına geldiği zaman
hemen hücre içine giremez. Büyüklüğüne, kimyasal özelliklerine, faydalı
veya zararlı oluşuna göre farklı şekillerde karşılanır. Tıpkı bir
ülkenin kapısındaki gümrük kontrolleri gibi hücreye giriş yapacak bir
madde de sıkı bir kontrole tabi tutulur. Yabancı bir madde ise kimlik
tespiti yapılır ve güvenliği tehdit ettiğine karar verilirse sınır dışı
bırakılır. Fakat kimi maddelerin giriş-çıkışı, bir ülkenin kendi
vatandaşlarına uyguladığı kolaylık gibi kolaylaştırılmıştır. Bu
maddeler, ciddi önlemlere tabi tutulmadan rahatlıkla hücreye girip
çıkarlar. Hatta bazılarının hücreye özel giriş yetkileri vardır.
Kısacası hücre zarına gelen maddeler kimliklerine göre çeşitli
uygulamalarla karşılaşırlar.

Bir maddenin hücre zarından geçebilmesi -hücre zarının maddesi ile
"karışabilmesi"- için yağda çözünebilir olması gerekir. Nasıl ki sıvı
yağı su ile karıştırmayı ne kadar denersek deneyelim başarılı olamazsak,
benzer şekilde yağda çözünmeyen bir madde de hücre zarına karışamaz. Bu
tür maddelerin geçişi için özel bir yöntem uygulanır. Bu moleküllerin
geçişinde, hücre zarında bulunan proteinler rol oynar.

Kimi moleküller de hücre zarından içeri girerken, büyüklüklerinden
dolayı zardan tek başlarına geçemezler. Kanal proteinleri ve taşıyıcı
proteinler zardan geçmesine izin verdikleri molekül ve iyonların hücre
içine taşınmasına yardımcı olurlar. Hücre zarı proteinlerinin hangi
maddeleri taşıyacakları bellidir ve taşıyacakları maddenin seçiminde son
derece titiz davranırlar. Örneğin şekeri taşıyan sistem, aminoasiti
taşımaz. Taşıyıcı protein, iki molekülü, biçimlerinden ve atom
sayılarından ayırt eder. Örneğin aynı atom sayısını ve kimyasal
grupları taşıyan iki molekülden birisinin molekül biçiminde en ufak bir
geometrik değişiklik olsa, taşıyıcı sistem bunu ayırt eder ve o molekülü
taşımaz. (şekil 136)

Şimdi şöyle bir düşünelim... Bir taşıyıcı ya da kanal proteinin bir
başka molekülün kimyasal formülünü tanıması, onu atom sayılarından
ayırt etmesi nasıl mümkün olabilir? Akıl ve şuurdan yoksun bir protein,
hücrenin faydasına olacak bir sorumluluğu kendi kendine nasıl
edinmiştir? Bu proteinlerin kendi kendilerine iş bölümü yapıp hücreye
faydalı molekülleri tanımaları, onları hücre içine almak için taşıma
görevi edinmeleri ya da tesadüf eseri bu sorumluluklarını eksiksiz
olarak yerine getirmeleri elbette ki mümkün değildir. Akıl ve vicdan
sahibi herkes, tüm bu detaylarda herşeyi yoktan var eden Yüce Allah'ın
sonsuz gücünün, sınırsız ilmininin delillerini görebilecektir.

**38. KONU**

**BEDENİ KORUMAKLA GÖREVLİ **

**KOMPLEMAN PROTEİNLERİ**

Vücutta, her an bedeni korumakta olan bir sistem bulunmaktadır. Bu
sistemin bir parçası olan kompleman proteinleri, vücuttaki "her hücreye"
saldırmaya programlanmıştır. Bu gerçekten de şaşkınlık uyandırıcıdır.
Bedeni savunmak için var olmalarına rağmen, bedeni oluşturan tüm
hücreleri düşman görürler. Kompleman proteinleri karaciğerde üretilir
ve dolaşım sistemine oradan katılırlar. Normal şartlarda kanın içinde
gelişigüzel ve etkisizce dolaşan hücrelerdir. Ancak uyarıldıklarında,
aniden gördükleri bütün hücreleri yok etme kararı alırlar. Aldıkları bu
uyarı tek bir kompleman proteini kanalı ile vücuttaki sistemin tümüne
yayılır. Uyarı ile vücutta dost düşman ayırımı yapmazlar.

Ancak vücuda ait zararsız hücreler, kompleman proteinlerine karşı
savunma yapabilecek şekilde yaratılmışlardır. Kompleman proteinleri
bedene ait hücrelere değer değmez, bu hücreler proteinleri etkisiz hale
getirir. Vücuda girmiş olan yabancı organizmalar ise, hiç beklemedikleri
bu koruma görevlilerinin mutlaka saldırısına uğrayacaklardır. (şekil
137)

Kompleman proteinlerinden bir tanesi yabancı organizmaya bağlandığında,
şekil değişikliğine uğrar. Bunu, kompleman proteinlerinden diğerinin
bakteriye bağlanması izler. Daha sonra, kompleman sisteme ait diğer
proteinler de bakteriye teker teker bağlanırlar ve kompleman avcıları,
istilacı bakterinin yüzeyini sarmış olur. (şekil 138) Kompleman
sisteminin son elemanı ise hücre zarına saldırmakla sorumludur. Bu
protein, savunmasız kalmış bakterinin tek koruması olan hücre zarında
bir delik açar. Saldırı sonrasında bakteri, içine su alarak patlar.
(şekil 139) Bazen de kompleman proteinleri başka bir yöntem
kullanırlar. Düşmanlarını ince bir zarla kaplar ve bu şekilde onları
diğer yiyici hücreler için işaretlerler. (şekil 140)

Bütün bunlar, vücuda giren yabancı bakterinin de, vücut içinde onunla
savaşan moleküllerin de tek Yaratıcı olan Rabbimiz'in eseri olduğunu
göstermektedir. Bakteriler, nasıl bir tehlikeyle karşılaşacaklarının
açıkça farkındadırlar. Vücut hücreleri ise, vücuda girecek muhtemel
bir bakteriye karşı, henüz onu tanımadan tedbir geliştirmişlerdir. Bu
tedbirleri şuursuz bir hücrenin alabileceğini iddia etmek son derece
akıl dışıdır. Bu sistemi yaratan, bütün kainatın sahibi ve hakimi olan
Allah'tır. Rabbimiz ayetlerde şöyle buyurmaktadır:

De ki: İnsanların Rabbine sığınırım. İnsanların malikine, İnsanların
(gerçek) İlahına. (Nas Suresi, 1-3)

**39. KONU**

**ASİDE KARŞI FORMÜL ÜRETEN MOLEKÜLLER**

Mideden bağırsaklara gelen sindirilmiş besinlerin içinde güçlü asitler
bulunur. Bu durum onikiparmak bağırsağı için ciddi bir tehlike
oluşturur. Çünkü onikiparmak bağırsağının mide gibi kendisini
koruyabilecek özel bir tabakası yoktur.

O halde nasıl olup da onikiparmak bağırsağı asitlerden zarar
görmemektedir? Bu sorunun cevabını bulmak için sindirim sırasında
gerçekleşen olayları incelediğimizde, bedenimizde gerçekleşen mucizevi
olaylarla karşılaşırız.

Onikiparmak bağırsağına mideden besinlerle birlikte gelen asitlerin
oranı tehlikeli bir boyuta ulaştığında, bağırsağın duvarındaki
hücrelerden "sekretin" isimli bir hormon salgılanmaya başlar.
Onikiparmak bağırsağını koruyan bu sekretin hormonu ince bağırsağın
duvarındaki hücrelerde "prosekretin" halinde bulunur. Bu hormon
sindirilmiş besinlerin asidik etkisiyle başka bir kimyasal madde olan
sekretin haline dönüşür. (şekil 141, 142)

Sekretin hormonu kana karışarak pankreasa gelir ve enzim salgılaması
için pankreası yardıma çağırır. Onikiparmak bağırsağının tehlikede
olduğunu sekretin hormonu aracılığı ile öğrenen pankreas, "bikarbonat"
moleküllerini bu bölgeye gönderir. Bu moleküller mide asidini etkisiz
hale getirir ve onikiparmak bağırsağını korurlar.

İnsan hayatı için önemli olan bu işlemler nasıl gerçekleşmektedir?
Bağırsak hücrelerinin ihtiyaçları olan maddenin pankreasta bulunduğunu
bilmeleri, pankreası harekete geçirecek maddenin formülünü bilmeleri,
aynı şekilde pankreasın da bağırsaktan gelen mesajı anlayarak bikarbonat
moleküllerini salgılamaya başlaması Rabbimiz'in yarattığı benzersiz ve
mucizevi işlemlerdir.

Burada bağırsak hücreleri için kullanılan "bilmek, haberdar olmak" gibi
fiiller insan bedeninde gerçekleşen olayları daha iyi vurgulamak için
kullanılmaktadır. Yoksa akıl sahibi her insanın da takdir edeceği gibi
bir hücrenin düşünmesi, iradeye sahip olması ve kararlar vermesi, başka
bir organın özelliklerinden haberdar olması, formüller üre tebilmesi
kesinlikle mümkün değildir.

Hücreleri bu özelliklerle birlikte yaratan sonsuz ilim sahibi Yüce
Allah'tır. Akıl ve vicdan sahibi bir insan için kainatın her detayında
Yüce Rabbimiz'in sonsuz aklının ve üstün ilminin delilleri
bulunmaktadır.

**40. KONU**

**YUMURTA HÜCRELERİNİN SERGİLEDİĞİ ŞUUR**

Rahim duvarIna yerleşme hazIrlIğI yapan hücreler genetik olarak anneden
farklI oldukları halde bunlarIn nasıl olup da vücuda nakledilen bir
organ veya doku gibi reddedilmediği uzun zamandIr çözülemeyen bir
sIrdIr. Bunun cevabInI "Yaşamın Başlangıcı" adlı kitabın yazarı R.
Flanagan şöyle vermektedir:

Hücre kümesinin "evrensel bir şifre" olarak nitelendirilebilecek özel
sinyaller yaydIğInI söyleyebiliriz. Bu şifre tüm insanlar için aynIdIr
ve aynI şekilde annenin hücreleri de bir zamanlar henüz küme halindeyken
kendilerini bu şifreyle ifade etmişlerdir. Bu nedenle annenin hücreleri
yeni gelenlere karşI bir savunma oluşturmaz, çünkü onlar biyolojik
olarak bedene yerleşen bu hücre kümesini bir düşman değil evrensel bir
dost olarak görürler.<sup>29</sup>

Burada çok önemli bir noktaya dikkat çekmekte yarar vardIr. Flanagan'In
ifade ettiği şekilde bir hücre topluluğunun "evrensel bir mesaj"
yollamasI ve başka hücre topluluklarInIn bu mesajI anlayarak,
karşIlarInda bir düşman değil dost olduğunu "anlamasI" çok büyük bir
mucizedir. UnutulmamalIdIr ki, burada söz konusu olanlar şuurlu insan
topluluklarI değil, eli, gözü, kulağI, beyni olmayan, şuursuz atomlarIn,
moleküllerin, proteinlerin birleşiminden oluşmuş, gözle görülemeyecek
kadar küçük hücrelerden oluşan topluluklardIr. Kuşkusuz hücrelerden
böyle bir şuur gösterisi beklemek, son derece büyük bir mantIk
bozukluğu olacaktIr.

Bu noktada karşImIza çIkan gerçek açIktIr: Embriyonun anne rahmine
rahatlIkla yerleşip, en güvenli olacak şekilde varlIğInI sürdürebilmesi,
embriyoyu da, anneyi de, anne bedenindeki savunma sistemini de yaratan
Allah'In rahmeti ile gerçekleşir.

KIyamet saatinin bilgisi, şüphesiz Allah'In KatIndadIr. Yağmuru
yağdIrIr; rahimlerde olanI bilir. Hiç kimse, yarIn ne kazanacağInI
bilmez. Hiç kimse de, hangi yerde öleceğini bilmez. Hiç şüphesiz Allah
bilendir, haberdardIr. (Lokman Suresi, 34)

**SONUÇ**

Siz bu kitabı okuduğunuz süre boyunca ve şu anda da, bedeninizdeki
moleküller aralıksız faaliyetlerine devam ettiler. Bazıları kalsiyum
miktarınızı ölçüp, eksik kalsiyumu farklı yollardan tamamladı, bazıları
protein üretimi için gereken amino asitleri toplamaya başladı, bazıları
DNA'nızı kopyalamak için DNA sarmalını iki ayrı parçaya ayırdı, bazıları
vücudunuza giren bakteri ve virüslere karşı savaşarak sizi hastalıklara
karşı korudu, bazıları vücut ısınızı normal seviyede tutmak için
çalıştı, bazıları ise vücudunuzdaki artık maddeleri yok etti... Ve
daha saymakla bitiremeyeceğimiz kadar çok işlem aynı anda gerçekleşti.

Siz ise bunları kontrol etmek, başlatmak veya sonlandırmak için hiçbir
şey yapmadınız. Sadece koltuğunuzda oturup bir kitap okudunuz.

Bu kitap boyunca anlatılanlar, Allah'ın sonsuz gücünü, ilmini ve aklını
tanıtmalarının yanında, Allah'ın sonsuz merhamet ve şefkat sahibi,
Rahman ve Rahim olduğunun da delillerinden sadece birkaç tanesidir.
Allah, insanı ve tüm diğer canlıları kusursuzca işleyen sistemlerle
yaratmıştır. İnsan vücudunda hiçbir şey eksik veya kusurlu
bırakılmamıştır. Kuran'da da bildirdiği gibi Allah "**herşeyi
yaratmış, ona bir düzen vermiş, belli bir ölçüyle takdir etmiş**"tir.
(Furkan Suresi, 2)

Kitapta verilen her örnekte görüldüğü gibi, gözle görülemeyecek kadar
küçük moleküller, birçok özelliğe, yeteneğe ve sorumluluğa sahiptir.
Bu moleküllerin bunları yerine getirebilmeleri için tüm bu özelliklerle
birlikte yaratılmış olmaları gerekir. Verilen örneklerdeki sistemler
ise, hiç şüphesiz Yüce Allah'ın varlığının, sonsuz ilminin ve yaratma
sanatının tecellileridendir . En güzel isimlerin sahibi olan Yüce Allah,
Kuran'da şöyle buyurmaktadır:

**… Rabbim, ilim bakımından herşeyi kuşatmıştır. Yine de öğüt
alıp-düşünmeyecek misiniz? (Enam Suresi, 80)**

**EK BÖLÜM**

**DARWİNİZM’İN ÇÖKÜŞÜ**

Darwinizm, yani evrim teorisi, yaratılış gerçeğini reddetmek amacıyla
ortaya atılmış, ancak başarılı olamamış bilim dışı bir safsatadan başka
bir şey değildir. Canlılığın, cansız maddelerden tesadüfen oluştuğunu
iddia eden bu teori, evrende ve canlılarda çok açık bir düzen
bulunduğunun bilim tarafından ispat edilmesiyle çürümüştür. Böylece
Allah'ın tüm evreni ve canlıları yaratmış olduğu gerçeği, bilim
tarafından da kanıtlanmıştır. Bugün evrim teorisini ayakta tutmak için
dünya çapında yürütülen propaganda, sadece bilimsel gerçeklerin
çarpıtılmasına, taraflı yorumlanmasına, bilim görüntüsü altında
söylenen yalanlara ve yapılan sahtekarlıklara dayalıdır.

Ancak bu propaganda gerçeği gizleyememektedir. Evrim teorisinin bilim
tarihindeki en büyük yanılgı olduğu, son 20-30 yıldır bilim dünyasında
giderek daha yüksek sesle dile getirilmektedir. Özellikle 1980'lerden
sonra yapılan araştırmalar, Darwinist iddiaların tamamen yanlış olduğunu
ortaya koymuş ve bu gerçek pek çok bilim adamı tarafından dile
getirilmiştir. Özellikle ABD'de, biyoloji, biyokimya, paleontoloji gibi
farklı alanlardan gelen çok sayıda bilim adamı, Darwinizm'in
geçersizliğini görmekte, canlıların kökenini artık yaratılış
gerçeğiyle açıklamaktadırlar.

Evrim teorisinin çöküşünü ve yaratılışın delillerini diğer pek çok
çalışmamızda bütün bilimsel detaylarıyla ele aldık ve almaya devam
ediyoruz. Ancak konuyu, taşıdığı büyük önem nedeniyle, burada da
özetlemekte yarar vardır.

Darwin'i Yıkan Zorluklar

Evrim teorisi, tarihi eski Yunan'a kadar uzanan bir öğreti olmasına
karşın, kapsamlı olarak 19. yüzyılda ortaya atıldı. Teoriyi bilim
dünyasının gündemine sokan en önemli gelişme, Charles Darwin'in 1859
yılında yayınlanan *Türlerin Kökeni* adlı kitabıydı. Darwin bu kitapta
dünya üzerindeki farklı canlı türlerini Allah'ın ayrı ayrı yarattığı
gerçeğine karşı çıkıyordu. Darwin'e göre, tüm türler ortak bir atadan
geliyorlardı ve zaman içinde küçük değişimlerle farklılaşmışlardı.

Darwin'in teorisi, hiçbir somut bilimsel bulguya dayanmıyordu;
kendisinin de kabul ettiği gibi sadece bir "mantık yürütme" idi. Hatta
Darwin'in kitabındaki "Teorinin Zorlukları" başlıklı uzun bölümde itiraf
ettiği gibi, teori pek çok önemli soru karşısında açık veriyordu.

Darwin, teorisinin önündeki zorlukların gelişen bilim tarafından
aşılacağını, yeni bilimsel bulguların teorisini güçlendireceğini
umuyordu. Bunu kitabında sık sık belirtmişti. Ancak gelişen bilim,
Darwin'in umutlarının tam aksine, teorinin temel iddialarını birer birer
dayanaksız bırakmıştır.

Darwinizm'in bilim karşısındaki yenilgisi, üç temel başlıkta
incelenebilir:

1\) Teori, hayatın yeryüzünde ilk kez nasıl ortaya çıktığını asla
açıklayamamaktadır.

2\) Teorinin öne sürdüğü "evrim mekanizmaları"nın, gerçekte
evrimleştirici bir etkiye sahip olduğunu gösteren hiçbir bilimsel bulgu
yoktur.

3\) Fosil kayıtları, evrim teorisinin öngörülerinin tam aksine bir tablo
ortaya koymaktadır.

Bu bölümde, bu üç temel başlığı ana hatları ile inceleyeceğiz.

Aşılamayan İlk Basamak:

Hayatın Kökeni

Evrim teorisi, tüm canlı türlerinin, bundan yaklaşık 3.8 milyar yıl önce
ilkel dünyada ortaya çıkan tek bir canlı hücreden geldiklerini iddia
etmektedir. Tek bir hücrenin nasıl olup da milyonlarca kompleks canlı
türünü oluşturduğu ve eğer gerçekten bu tür bir evrim gerçekleşmişse
neden bunun izlerinin fosil kayıtlarında bulunamadığı, teorinin
açıklayamadığı sorulardandır. Ancak tüm bunlardan önce, iddia edilen
evrim sürecinin ilk basamağı üzerinde durmak gerekir. Sözü edilen o "ilk
hücre" nasıl ortaya çıkmıştır?

Evrim teorisi, yaratılışı reddettiği, hiçbir doğaüstü müdahaleyi kabul
etmediği için, o "ilk hücre"nin, hiçbir plan ve düzenleme olmadan, doğa
kanunları içinde rastlantısal olarak meydana geldiğini iddia eder. Yani
teoriye göre, cansız madde tesadüfler sonucunda ortaya canlı bir hücre
çıkarmış olmalıdır. Ancak bu, bilinen en temel biyoloji kanunlarına
aykırı bir iddiadır.

"Hayat Hayattan Gelir"

Darwin, kitabında hayatın kökeni konusundan hiç söz etmemişti. Çünkü
onun dönemindeki ilkel bilim anlayışı, canlıların çok basit bir yapıya
sahip olduklarını varsayıyordu. Ortaçağ'dan beri inanılan "spontane
jenerasyon" adlı teoriye göre, cansız maddelerin tesadüfen biraraya
gelip, canlı bir varlık oluşturabileceklerine inanılıyordu. Bu dönemde
böceklerin yemek artıklarından, farelerin de buğdaydan oluştuğu yaygın
bir düşünceydi. Bunu ispatlamak için de ilginç deneyler yapılmıştı.
Kirli bir paçavranın üzerine biraz buğday konmuş ve biraz beklendiğinde
bu karışımdan farelerin oluşacağı sanılmıştı.

Etlerin kurtlanması da hayatın cansız maddelerden türeyebildiğine bir
delil sayılıyordu. Oysa daha sonra anlaşılacaktı ki, etlerin üzerindeki
kurtlar kendiliklerinden oluşmuyorlar, sineklerin getirip bıraktıkları
gözle görülmeyen larvalardan çıkıyorlardı.

Darwin'in *Türlerin Kökeni* adlı kitabını yazdığı dönemde ise,
bakterilerin cansız maddeden oluşabildikleri inancı, bilim dünyasında
yaygın bir kabul görüyordu.

Oysa Darwin'in kitabının yayınlanmasından beş yıl sonra, ünlü Fransız
biyolog Louis Pasteur, evrime temel oluşturan bu inancı kesin olarak
çürüttü. Pasteur yaptığı uzun çalışma ve deneyler sonucunda vardığı
sonucu şöyle özetlemişti:

Cansız maddelerin hayat oluşturabileceği iddiası artık kesin olarak
tarihe gömülmüştür. <sup>30</sup>

Evrim teorisinin savunucuları, Pasteur'ün bulgularına karşı uzun süre
direndiler. Ancak gelişen bilim, canlı hücresinin karmaşık yapısını
ortaya çıkardıkça, hayatın kendiliğinden oluşabileceği iddiasının
geçersizliği daha da açık hale geldi.

20\. Yüzyıldaki Sonuçsuz Çabalar

20\. yüzyılda hayatın kökeni konusunu ele alan ilk evrimci, ünlü Rus
biyolog Alexander Oparin oldu. Oparin, 1930'lu yıllarda ortaya attığı
birtakım tezlerle, canlı hücresinin tesadüfen meydana gelebileceğini
ispat etmeye çalıştı. Ancak bu çalışmalar başarısızlıkla sonuçlanacak ve
Oparin şu itirafı yapmak zorunda kalacaktı:

Maalesef hücrenin kökeni, evrim teorisinin tümünü içine alan en karanlık
noktayı oluşturmaktadır.<sup>31</sup>

Oparin'in yolunu izleyen evrimciler, hayatın kökeni konusunu çözüme
kavuşturacak deneyler yapmaya çalıştılar. Bu deneylerin en ünlüsü,
Amerikalı kimyacı Stanley Miller tarafından 1953 yılında düzenlendi.
Miller, ilkel dünya atmosferinde olduğunu iddia ettiği gazları bir deney
düzeneğinde birleştirerek ve bu karışıma enerji ekleyerek, proteinlerin
yapısında kullanılan birkaç organik molekül (aminoasit) sentezledi.

O yıllarda evrim adına önemli bir aşama gibi tanıtılan bu deneyin
geçerli olmadığı ve deneyde kullanılan atmosferin gerçek dünya
koşullarından çok farklı olduğu, ilerleyen yıllarda ortaya
çıkacaktı.<sup>32</sup>

Uzun süren bir sessizlikten sonra Miller'in kendisi de kullandığı
atmosfer ortamının gerçekçi olmadığını itiraf etti.<sup>33</sup>

Hayatın kökeni sorununu açıklamak için 20. yüzyıl boyunca yürütülen tüm
evrimci çabalar hep başarısızlıkla sonuçlandı. San Diego Scripps
Enstitüsü'nden ünlü jeokimyacı Jeffrey Bada, evrimci Earth dergisinde
1998 yılında yayınlanan bir makalede bu gerçeği şöyle kabul eder:

Bugün, 20. yüzyılı geride bırakırken, hala, 20. yüzyıla girdiğimizde
sahip olduğumuz en büyük çözülmemiş problemle karşı karşıyayız: Hayat
yeryüzünde nasıl başladı?<sup>34</sup>

Hayatın Kompleks Yapısı

Evrim teorisinin hayatın kökeni konusunda bu denli büyük bir açmaza
girmesinin başlıca nedeni, en basit sanılan canlı yapıların bile
inanılmaz derecede karmaşık yapılara sahip olmasıdır. Canlı hücresi,
insanoğlunun yaptığı bütün teknolojik ürünlerden daha karmaşıktır. Öyle
ki bugün dünyanın en gelişmiş laboratuvarlarında bile cansız maddeler
biraraya getirilerek canlı bir hücre üretilememektedir.

Bir hücrenin meydana gelmesi için gereken şartlar, asla rastlantılarla
açıklanamayacak kadar fazladır. Hücrenin en temel yapı taşı olan
proteinlerin rastlantısal olarak sentezlenme ihtimali; 500 aminoasitlik
ortalama bir protein için, 10<sup>950</sup>'de 1'dir. Ancak matematikte
10<sup>50</sup>'de 1'den küçük olasılıklar pratik olarak "imkansız"
sayılır. Hücrenin çekirdeğinde yer alan ve genetik bilgiyi saklayan DNA
molekülü ise, inanılmaz bir bilgi bankasıdır. İnsan DNA'sının içerdiği
bilginin, eğer kağıda dökülmeye kalkılsa, 500'er sayfadan oluşan 900
ciltlik bir kütüphane oluşturacağı hesaplanmaktadır.

Bu noktada çok ilginç bir ikilem daha vardır: DNA, yalnız birtakım
özelleşmiş proteinlerin (enzimlerin) yardımı ile eşlenebilir. Ama bu
enzimlerin sentezi de ancak DNA'daki bilgiler doğrultusunda gerçekleşir.
Birbirine bağımlı olduklarından, eşlemenin meydana gelebilmesi için
ikisinin de aynı anda var olmaları gerekir. Bu ise, hayatın
kendiliğinden oluştuğu senaryosunu çıkmaza sokmaktadır. San Diego
California Üniversitesi'nden ünlü evrimci Prof. Leslie Orgel, Scientific
American dergisinin Ekim 1994 tarihli sayısında bu gerçeği şöyle itiraf
eder:

Son derece kompleks yapılara sahip olan proteinlerin ve nükleik
asitlerin (RNA ve DNA) aynı yerde ve aynı zamanda rastlantısal olarak
oluşmaları aşırı derecede ihtimal dışıdır. Ama bunların birisi olmadan
diğerini elde etmek de mümkün değildir. Dolayısıyla insan, yaşamın
kimyasal yollarla ortaya çıkmasının asla mümkün olmadığı sonucuna varmak
zorunda kalmaktadır.<sup>35</sup>

Kuşkusuz eğer hayatın doğal etkenlerle ortaya çıkması imkansız ise, bu
durumda hayatın doğaüstü bir biçimde "yaratıldığını" kabul etmek
gerekir. Bu gerçek, en temel amacı yaratılışı reddetmek olan evrim
teorisini açıkça geçersiz kılmaktadır.

Evrimin Hayali Mekanizmaları

Darwin'in teorisini geçersiz kılan ikinci büyük nokta, teorinin "evrim
mekanizmaları" olarak öne sürdüğü iki kavramın da gerçekte hiçbir
evrimleştirici güce sahip olmadığının anlaşılmış olmasıdır. Darwin,
ortaya attığı evrim iddiasını tamamen "doğal seleksiyon" mekanizmasına
bağlamıştı. Bu mekanizmaya verdiği önem, kitabının isminden de açıkça
anlaşılıyordu: Türlerin Kökeni, Doğal Seleksiyon Yoluyla...

Doğal seleksiyon, doğal seçme demektir. Doğadaki yaşam mücadelesi
içinde, doğal şartlara uygun ve güçlü canlıların hayatta kalacağı
düşüncesine dayanır. Örneğin yırtıcı hayvanlar tarafından tehdit
edilen bir geyik sürüsünde, daha hızlı koşabilen geyikler hayatta
kalacaktır. Böylece geyik sürüsü, hızlı ve güçlü bireylerden
oluşacaktır. Ama elbette bu mekanizma, geyikleri evrimleştirmez,
onları başka bir canlı türüne, örneğin atlara dönüştürmez.

Dolayısıyla doğal seleksiyon mekanizması hiçbir evrimleştirici güce
sahip değildir. Darwin de bu gerçeğin farkındaydı ve Türlerin Kökeni
adlı kitabında "Faydalı değişiklikler oluşmadığı sürece doğal
seleksiyon hiçbir şey yapamaz" demek zorunda kalmıştı.<sup>36</sup>

Lamarck'ın Etkisi

Peki bu "faydalı değişiklikler" nasıl oluşabilirdi? Darwin, kendi
döneminin ilkel bilim anlayışı içinde, bu soruyu Lamarck'a dayanarak
cevaplamaya çalışmıştı. Darwin'den önce yaşamış olan Fransız biyolog
Lamarck'a göre, canlılar yaşamları sırasında geçirdikleri fiziksel
değişiklikleri sonraki nesle aktarıyorlar, nesilden nesile biriken bu
özellikler sonucunda yeni türler ortaya çıkıyordu. Örneğin Lamarck'a
göre zürafalar ceylanlardan türemişlerdi, yüksek ağaçların yapraklarını
yemek için çabalarken nesilden nesile boyunları uzamıştı.

Darwin de benzeri örnekler vermiş, örneğin Türlerin Kökeni adlı
kitabında, yiyecek bulmak için suya giren bazı ayıların zamanla
balinalara dönüştüğünü iddia etmişti.<sup>37</sup>

Ama Mendel'in keşfettiği ve 20. yüzyılda gelişen genetik bilimiyle
kesinleşen kalıtım kanunları, kazanılmış özelliklerin sonraki nesillere
aktarılması efsanesini kesin olarak yıktı. Böylece doğal seleksiyon "tek
başına" ve dolayısıyla tümüyle etkisiz bir mekanizma olarak kalmış
oluyordu.

Neo-Darwinizm ve Mutasyonlar

Darwinistler ise bu duruma bir çözüm bulabilmek için 1930'ların
sonlarında, "Modern Sentetik Teori"yi ya da daha yaygın ismiyle
neo-Darwinizm'i ortaya attılar. Neo-Darwinizm, doğal seleksiyonun yanına
"faydalı değişiklik sebebi" olarak mutasyonları, yani canlıların
genlerinde radyasyon gibi dış etkiler ya da kopyalama hataları sonucunda
oluşan bozulmaları ekledi.

Bugün de hala dünyada evrim adına geçerliliğini koruyan model
neo-Darwinizm'dir. Teori, yeryüzünde bulunan milyonlarca canlı türünün,
bu canlıların, kulak, göz, akciğer, kanat gibi sayısız kompleks
organlarının "mutasyonlara", yani genetik bozukluklara dayalı bir süreç
sonucunda oluştuğunu iddia etmektedir. Ama teoriyi çaresiz bırakan açık
bir bilimsel gerçek vardır: **Mutasyonlar canlıları geliştirmezler,
aksine her zaman için canlılara zarar verirler.**

Bunun nedeni çok basittir: DNA çok kompleks bir düzene sahiptir. Bu
molekül üzerinde oluşan herhangi rasgele bir etki ancak zarar verir.
Amerikalı genetikçi B. G. Ranganathan bunu şöyle açıklar:

Mutasyonlar küçük, rasgele ve zararlıdırlar. Çok ender olarak meydana
gelirler ve en iyi ihtimalle etkisizdirler. Bu üç özellik, mutasyonların
evrimsel bir gelişme meydana getiremeyeceğini gösterir. Zaten yüksek
derecede özelleşmiş bir organizmada meydana gelebilecek rastlantısal bir
değişim, ya etkisiz olacaktır ya da zararlı. Bir kol saatinde meydana
gelecek rasgele bir değişim kol saatini geliştirmeyecektir. Ona büyük
ihtimalle zarar verecek veya en iyi ihtimalle etkisiz olacaktır. Bir
deprem bir şehri geliştirmez, ona yıkım getirir.<sup>38</sup>

Nitekim bugüne kadar hiçbir yararlı, yani genetik bilgiyi geliştiren
mutasyon örneği gözlemlenmedi. Tüm mutasyonların zararlı olduğu görüldü.
Anlaşıldı ki, evrim teorisinin "evrim mekanizması" olarak gösterdiği
mutasyonlar, gerçekte canlıları sadece tahrip eden, sakat bırakan
genetik olaylardır. (İnsanlarda mutasyonun en sık görülen etkisi de
kanserdir.) Elbette tahrip edici bir mekanizma "evrim mekanizması"
olamaz. Doğal seleksiyon ise, Darwin'in de kabul ettiği gibi, "tek
başına hiçbir şey yapamaz." Bu gerçek bizlere doğada hiçbir "evrim
mekanizması" olmadığını göstermektedir. Evrim mekanizması olmadığına
göre de, evrim denen hayali süreç yaşanmış olamaz.

Fosil Kayıtları:

Ara Formlardan Eser Yok

Evrim teorisinin iddia ettiği senaryonun yaşanmamış olduğunun en açık
göstergesi ise fosil kayıtlarıdır.

Evrim teorisine göre bütün canlılar birbirlerinden türemişlerdir.
Önceden var olan bir canlı türü, zamanla bir diğerine dönüşmüş ve bütün
türler bu şekilde ortaya çıkmışlardır. Teoriye göre bu dönüşüm yüz
milyonlarca yıl süren uzun bir zaman dilimini kapsamış ve kademe kademe
ilerlemiştir.

Bu durumda, iddia edilen uzun dönüşüm süreci içinde sayısız "ara
türler"in oluşmuş ve yaşamış olmaları gerekir.

Örneğin geçmişte, balık özelliklerini taşımalarına rağmen, bir yandan da
bazı sürüngen özellikleri kazanmış olan yarı balık-yarı sürüngen
canlılar yaşamış olmalıdır. Ya da sürüngen özelliklerini taşırken, bir
yandan da bazı kuş özellikleri kazanmış sürüngen-kuşlar ortaya çıkmış
olmalıdır. Bunlar, bir geçiş sürecinde oldukları için de, sakat, eksik,
kusurlu canlılar olmalıdır. Evrimciler geçmişte yaşamış olduklarına
inandıkları bu teorik yaratıklara "**ara-geçiş formu**" adını verirler.

Eğer gerçekten bu tür canlılar geçmişte yaşamışlarsa bunların
sayılarının ve çeşitlerinin milyonlarca hatta milyarlarca olması
gerekir. Ve bu ucube canlıların kalıntılarına mutlaka fosil kayıtlarında
rastlanması gerekir. Darwin, *Türlerin Kökeni*'nde bunu şöyle
açıklamıştır:

Eğer teorim doğruysa, türleri birbirine bağlayan sayısız ara-geçiş
çeşitleri mutlaka yaşamış olmalıdır... Bunların yaşamış olduklarının
kanıtları da sadece fosil kalıntıları arasında bulunabilir.<sup>39</sup>

Darwin'in Yıkılan Umutları

Ancak 19. yüzyılın ortasından bu yana dünyanın dört bir yanında hummalı
fosil araştırmaları yapıldığı halde bu ara geçiş formlarına
rastlanamamıştır. Yapılan kazılarda ve araştırmalarda elde edilen
bütün bulgular, evrimcilerin beklediklerinin aksine, canlıların
yeryüzünde birdenbire, eksiksiz ve kusursuz bir biçimde ortaya
çıktıklarını göstermiştir.

Ünlü İngiliz paleontolog (fosil bilimci) Derek W. Ager, bir evrimci
olmasına karşın bu gerçeği şöyle itiraf eder:

Sorunumuz şudur: Fosil kayıtlarını detaylı olarak incelediğimizde,
türler ya da sınıflar seviyesinde olsun, sürekli olarak aynı gerçekle
karşılaşırız; kademeli evrimle gelişen değil, aniden yeryüzünde oluşan
gruplar görürüz.<sup>40</sup>

Yani fosil kayıtlarında, tüm canlı türleri, aralarında hiçbir geçiş
formu olmadan eksiksiz biçimleriyle aniden ortaya çıkmaktadırlar. Bu,
Darwin'in öngörülerinin tam aksidir. Dahası, bu canlı türlerinin
yaratıldıklarını gösteren çok güçlü bir delildir. Çünkü bir canlı
türünün, kendisinden evrimleştiği hiçbir atası olmadan, bir anda ve
kusursuz olarak ortaya çıkmasının tek açıklaması, o türün yaratılmış
olmasıdır. Bu gerçek, ünlü evrimci Biyolog Douglas Futuyma tarafından da
kabul edilir:

Yaratılış ve evrim, yaşayan canlıların kökeni hakkında yapılabilecek
yegane iki açıklamadır. Canlılar dünya üzerinde ya tamamen mükemmel ve
eksiksiz bir biçimde ortaya çıkmışlardır ya da böyle olmamıştır. Eğer
böyle olmadıysa, bir değişim süreci sayesinde kendilerinden önce var
olan bazı canlı türlerinden evrimleşerek meydana gelmiş olmalıdırlar.
Ama eğer eksiksiz ve mükemmel bir biçimde ortaya çıkmışlarsa, o halde
sonsuz güç sahibi bir akıl tarafından yaratılmış olmaları
gerekir.<sup>41</sup>

Fosiller ise, canlıların yeryüzünde eksiksiz ve mükemmel bir biçimde
ortaya çıktıklarını göstermektedir. Yani **"türlerin kökeni", Darwin'in
sandığının aksine, evrim değil yaratılıştır.**

İnsanın Evrimi Masalı

Evrim teorisini savunanların en çok gündeme getirdikleri konu, insanın
kökeni konusudur. Bu konudaki Darwinist iddia, bugün yaşayan modern
insanın maymunsu birtakım yaratıklardan geldiğini varsayar. 4-5 milyon
yıl önce başladığı varsayılan bu süreçte, modern insan ile ataları
arasında bazı "ara form"ların yaşadığı iddia edilir. Gerçekte tümüyle
hayali olan bu senaryoda dört temel "kategori" sayılır:

1- *Australopithecus*

2- *Homo habilis*

3- *Homo erectus*

4- *Homo sapiens*

Evrimciler, insanların sözde ilk maymunsu atalarına "güney maymunu"
anlamına gelen "Australopithecus" ismini verirler. Bu canlılar gerçekte
soyu tükenmiş bir maymun türünden başka bir şey değildir. Lord Solly
Zuckerman ve Prof. Charles Oxnard gibi İngiltere ve ABD'den dünyaca ünlü
iki anatomistin Australopithecus örnekleri üzerinde yaptıkları çok geniş
kapsamlı çalışmalar, bu canlıların sadece soyu tükenmiş bir maymun
türüne ait olduklarını ve insanlarla hiçbir benzerlik taşımadıklarını
göstermiştir.<sup>42</sup>

Evrimciler insan evriminin bir sonraki safhasını da, "homo" yani insan
olarak sınıflandırırlar. İddiaya göre homo serisindeki canlılar,
Australopithecuslar'dan daha gelişmişlerdir. Evrimciler, bu farklı
canlılara ait fosilleri ardı ardına dizerek hayali bir evrim şeması
oluştururlar. Bu şema hayalidir, çünkü gerçekte bu farklı sınıfların
arasında evrimsel bir ilişki olduğu asla ispatlanamamıştır. Evrim
teorisinin 20. yüzyıldaki en önemli savunucularından biri olan Ernst
Mayr, "*Homo sapiens'*e uzanan zincir gerçekte kayıptır" diyerek bunu
kabul eder.<sup>43</sup>

Evrimciler "*Australopithecus* \> *Homo habilis* \> *Homo erectus* \>
*Homo sapiens*" sıralamasını yazarken, bu türlerin her birinin, bir
sonrakinin atası olduğu izlenimini verirler. Oysa paleoantropologların
son bulguları, *Australopithecus*, *Homo habilis* ve *Homo erectus*'un
dünya'nın farklı bölgelerinde aynı dönemlerde yaşadıklarını
göstermektedir.<sup>44</sup>

Dahası Homo erectus sınıflamasına ait insanların bir bölümü çok modern
zamanlara kadar yaşamışlar, Homo sapiens neandertalensis ve Homo sapiens
sapiens (modern insan) ile aynı ortamda yan yana
bulunmuşlardır.<sup>45</sup>

Bu ise elbette bu sınıfların birbirlerinin ataları oldukları iddiasının
geçersizliğini açıkça ortaya koymaktadır. Harvard Üniversitesi
paleontologlarından Stephen Jay Gould, kendisi de bir evrimci olmasına
karşın, Darwinist teorinin içine girdiği bu çıkmazı şöyle açıklar:

Eğer birbiri ile paralel bir biçimde yaşayan üç farklı hominid
(insanımsı) çizgisi varsa, o halde bizim soy ağacımıza ne oldu?
Açıktır ki, bunların biri diğerinden gelmiş olamaz. Dahası, biri
diğeriyle karşılaştırıldığında evrimsel bir gelişme trendi
göstermemektedirler.<sup>46</sup>

Kısacası, medyada ya da ders kitaplarında yer alan hayali birtakım "yarı
maymun, yarı insan" canlıların çizimleriyle, yani sırf propaganda
yoluyla ayakta tutulmaya çalışılan insanın evrimi senaryosu, hiçbir
bilimsel temeli olmayan bir masaldan ibarettir.

Bu konuyu uzun yıllar inceleyen, özellikle Australopithecus fosilleri
üzerinde 15 yıl araştırma yapan İngiltere'nin en ünlü ve saygın bilim
adamlarından Lord Solly Zuckerman, bir evrimci olmasına rağmen, ortada
maymunsu canlılardan insana uzanan gerçek bir soy ağacı olmadığı
sonucuna varmıştır.

Zuckerman bir de ilginç bir "bilim skalası" yapmıştır. Bilimsel olarak
kabul ettiği bilgi dallarından, bilim dışı olarak kabul ettiği bilgi
dallarına kadar bir yelpaze oluşturmuştur. Zuckerman'ın bu tablosuna
göre en "bilimsel" -yani somut verilere dayanan- bilgi dalları kimya ve
fiziktir. Yelpazede bunlardan sonra biyoloji bilimleri, sonra da sosyal
bilimler gelir. Yelpazenin en ucunda, yani en "bilim dışı" sayılan
kısımda ise, Zuckerman'a göre, telepati, altıncı his gibi "duyum ötesi
algılama" kavramları ve bir de "insanın evrimi" vardır\! Zuckerman,
yelpazenin bu ucunu şöyle açıklar:

Objektif gerçekliğin alanından çıkıp da, biyolojik bilim olarak
varsayılan bu alanlara -yani duyum ötesi algılamaya ve insanın fosil
tarihinin yorumlanmasına- girdiğimizde, evrim teorisine inanan bir kimse
için herşeyin mümkün olduğunu görürüz. Öyle ki teorilerine kesinlikle
inanan bu kimselerin çelişkili bazı yargıları aynı anda kabul etmeleri
bile mümkündür.<sup>47</sup>

İşte insanın evrimi masalı da, teorilerine körü körüne inanan birtakım
insanların buldukları bazı fosilleri ön yargılı bir biçimde
yorumlamalarından ibarettir.

Darwin Formülü\!

Şimdiye kadar ele aldığımız tüm teknik delillerin yanında, isterseniz
evrimcilerin nasıl saçma bir inanışa sahip olduklarını bir de çocukların
bile anlayabileceği kadar açık bir örnekle özetleyelim.

Evrim teorisi canlılığın tesadüfen oluştuğunu iddia etmektedir.
Dolayısıyla bu iddiaya göre cansız ve şuursuz atomlar biraraya gelerek
önce hücreyi oluşturmuşlardır ve sonrasında aynı atomlar bir şekilde
diğer canlıları ve insanı meydana getirmişlerdir. Şimdi düşünelim;
canlılığın yapıtaşı olan karbon, fosfor, azot, potasyum gibi
elementleri biraraya getirdiğimizde bir yığın oluşur. Bu atom yığını,
hangi işlemden geçirilirse geçirilsin, tek bir canlı oluşturamaz.
İsterseniz bu konuda bir "deney" tasarlayalım ve evrimcilerin aslında
savundukları, ama yüksek sesle dile getiremedikleri iddiayı onlar adına
"Darwin Formülü" adıyla inceleyelim:

Evrimciler, çok sayıda büyük varilin içine canlılığın yapısında bulunan
fosfor, azot, karbon, oksijen, demir, magnezyum gibi elementlerden bol
miktarda koysunlar. Hatta normal şartlarda bulunmayan ancak bu karışımın
içinde bulunmasını gerekli gördükleri malzemeleri de bu varillere
eklesinler. Karışımların içine, istedikleri kadar amino asit,
istedikleri kadar da (bir tekinin bile rastlantısal oluşma ihtimali
10<sup>-950</sup> olan) protein doldursunlar. Bu karışımlara istedikleri
oranda ısı ve nem versinler. Bunları istedikleri gelişmiş cihazlarla
karıştırsınlar. Varillerin başına da dünyanın önde gelen bilim
adamlarını koysunlar. Bu uzmanlar babadan oğula, kuşaktan kuşağa
aktararak nöbetleşe milyarlarca, hatta trilyonlarca sene sürekli
varillerin başında beklesinler. Bir canlının oluşması için hangi
şartların var olması gerektiğine inanılıyorsa hepsini kullanmak
serbest olsun. Ancak, ne yaparlarsa yapsınlar o varillerden kesinlikle
bir canlı çıkartamazlar. Zürafaları, aslanları, arıları, kanaryaları,
bülbülleri, papağanları, atları, yunusları, gülleri, orkideleri,
zambakları, karanfilleri, muzları, portakalları, elmaları, hurmaları,
domatesleri, kavunları, karpuzları, incirleri, zeytinleri, üzümleri,
şeftalileri, tavus kuşlarını, sülünleri, renk renk kelebekleri ve
bunlar gibi milyonlarca canlı türünden hiçbirini oluşturamazlar. Değil
burada birkaçını saydığımız bu canlı varlıkları, bunların tek bir
hücresini bile elde edemezler.

Kısacası, bilinçsiz **atomlar biraraya gelerek hücreyi oluşturamazlar.**
Sonra yeni bir karar vererek bir hücreyi ikiye bölüp, sonra art arda
başka kararlar alıp, elektron mikroskobunu bulan, sonra kendi hücre
yapısını bu mikroskop altında izleyen profesörleri oluşturamazlar.
**Madde, ancak Allah'ın üstün yaratmasıyla hayat bulur.** Bunun aksini
iddia eden evrim teorisi ise, akla tamamen aykırı bir safsatadır.
Evrimcilerin ortaya attığı iddialar üzerinde biraz bile düşünmek,
üstteki örnekte olduğu gibi, bu gerçeği açıkça gösterir.

Göz ve Kulaktaki Teknoloji

Evrim teorisinin kesinlikle açıklama getiremeyeceği bir diğer konu ise
göz ve kulaktaki üstün algılama kalitesidir.

Gözle ilgili konuya geçmeden önce "Nasıl görürüz?" sorusuna kısaca cevap
verelim. Bir cisimden gelen ışınlar, gözde retinaya ters olarak düşer.
Bu ışınlar, buradaki hücreler tarafından elektrik sinyallerine
dönüştürülür ve beynin arka kısmındaki görme merkezi denilen
küçücük bir noktaya ulaşır. Bu elektrik sinyalleri bir dizi işlemden
sonra beyindeki bu merkezde görüntü olarak algılanır. Bu bilgiden sonra
şimdi düşünelim:

Beyin ışığa kapalıdır. Yani beynin içi kapkaranlıktır, ışık beynin
bulunduğu yere kadar giremez. Görüntü merkezi denilen yer kapkaranlık,
ışığın asla ulaşmadığı, belki de hiç karşılaşmadığınız kadar karanlık
bir yerdir. Ancak siz bu zifiri karanlıkta ışıklı, pırıl pırıl bir
dünyayı seyretmektesiniz.

Üstelik bu o kadar net ve kaliteli bir görüntüdür ki 21. yüzyıl
teknolojisi bile her türlü imkana rağmen bu netliği sağlayamamıştır.
Örneğin şu anda okuduğunuz kitaba, kitabı tutan ellerinize bakın, sonra
başınızı kaldırın ve çevrenize bakın. Şu anda gördüğünüz netlik ve
kalitedeki bu görüntüyü başka bir yerde gördünüz mü? Bu kadar net bir
görüntüyü size dünyanın bir numaralı televizyon şirketinin ürettiği en
gelişmiş televizyon ekranı dahi veremez. 100 yıldır binlerce mühendis bu
netliğe ulaşmaya çalışmaktadır. Bunun için fabrikalar, dev tesisler
kurulmakta, araştırmalar yapılmakta, planlar ve tasarımlar
geliştirilmektedir. Yine bir TV ekranına bakın, bir de şu anda elinizde
tuttuğunuz bu kitaba. Arada büyük bir netlik ve kalite farkı olduğunu
göreceksiniz. Üstelik, TV ekranı size iki boyutlu bir görüntü gösterir,
oysa siz üç boyutlu, derinlikli bir perspektifi izlemektesiniz.

Uzun yıllardır on binlerce mühendis üç boyutlu TV yapmaya, gözün görme
kalitesine ulaşmaya çalışmaktadırlar. Evet, üç boyutlu bir televizyon
sistemi yapabildiler ama onu da gözlük takmadan üç boyutlu görmek mümkün
değil, kaldı ki bu suni bir üç boyuttur. Arka taraf daha bulanık, ön
taraf ise kağıttan dekor gibi durur. Hiçbir zaman gözün gördüğü kadar
net ve kaliteli bir görüntü oluşmaz. Kamerada da, televizyonda da
mutlaka görüntü kaybı meydana gelir.

İşte evrimciler, bu kaliteli ve net görüntüyü oluşturan mekanizmanın
tesadüfen oluştuğunu iddia etmektedirler. Şimdi biri size, odanızda
duran televizyon tesadüfler sonucunda oluştu, atomlar biraraya geldi ve
bu görüntü oluşturan aleti meydana getirdi dese ne düşünürsünüz?
Binlerce kişinin biraraya gelip yapamadığını şuursuz atomlar nasıl
yapsın?

Gözün gördüğünden daha ilkel olan bir görüntüyü oluşturan alet tesadüfen
oluşamıyorsa, gözün ve gözün gördüğü görüntünün de tesadüfen
oluşamayacağı çok açıktır. Aynı durum kulak için de geçerlidir. Dış
kulak, çevredeki sesleri kulak kepçesi vasıtasıyla toplayıp orta kulağa
iletir; orta kulak aldığı ses titreşimlerini güçlendirerek iç kulağa
aktarır; iç kulak da bu titreşimleri elektrik sinyallerine dönüştürerek
beyne gönderir. Aynen görmede olduğu gibi duyma işlemi de beyindeki
duyma merkezinde gerçekleşir.

Gözdeki durum kulak için de geçerlidir, yani beyin, ışık gibi sese de
kapalıdır, ses geçirmez. Dolayısıyla dışarısı ne kadar gürültülü de olsa
beynin içi tamamen sessizdir. Buna rağmen en net sesler beyinde
algılanır. Ses geçirmeyen beyninizde bir orkestranın senfonilerini
dinlersiniz, kalabalık bir ortamın tüm gürültüsünü duyarsınız. Ama o
anda hassas bir cihazla beyninizin içindeki ses düzeyi ölçülse, burada
keskin bir sessizliğin hakim olduğu görülecektir. Net bir görüntü elde
edebilmek ümidiyle teknoloji nasıl kullanılıyorsa, ses için de aynı
çabalar onlarca yıldır sürdürülmektedir. Ses kayıt cihazları, müzik
setleri, birçok elektronik alet, sesi algılayan müzik sistemleri bu
çalışmalardan bazılarıdır. Ancak, tüm teknolojiye, bu teknolojide
çalışan binlerce mühendise ve uzmana rağmen kulağın oluşturduğu netlik
ve kalitede bir sese ulaşılamamıştır.

En büyük müzik sistemi şirketinin ürettiği en kaliteli müzik setini
düşünün. Sesi kaydettiğinde mutlaka sesin bir kısmı kaybolur veya az
da olsa mutlaka parazit oluşur veya müzik setini açtığınızda daha müzik
başlamadan bir cızırtı mutlaka duyarsınız. Ancak insan vücudundaki
teknolojinin ürünü olan sesler son derece net ve kusursuzdur. Bir insan
kulağı, hiçbir zaman müzik setinde olduğu gibi cızırtılı veya parazitli
algılamaz; ses ne ise tam ve net bir biçimde onu algılar. Bu durum,
insan yaratıldığı günden bu yana böyledir. Şimdiye kadar insanoğlunun
yaptığı hiçbir görüntü ve ses cihazı, göz ve kulak kadar hassas ve
başarılı birer algılayıcı olamamıştır. Ancak görme ve işitme olayında,
tüm bunların ötesinde, çok büyük bir gerçek daha vardır.

Beynin İçinde Gören ve Duyan Şuur

Kime Aittir?

Beynin içinde, ışıl ışıl renkli bir dünyayı seyreden, senfonileri,
kuşların cıvıltılarını dinleyen, gülü koklayan kimdir?

İnsanın gözlerinden, kulaklarından, burnundan gelen uyarılar, elektrik
sinyali olarak beyne gider. Biyoloji, fizyoloji veya biyokimya
kitaplarında bu görüntünün beyinde nasıl oluştuğuna dair birçok detay
okursunuz. Ancak, bu konu hakkındaki en önemli gerçeğe hiçbir yerde
rastlayamazsınız: Beyinde, bu elektrik sinyallerini görüntü, ses, koku
ve his olarak algılayan kimdir? Beynin içinde göze, kulağa, burna
ihtiyaç duymadan tüm bunları algılayan bir şuur bulunmaktadır. Bu şuur
kime aittir?

Elbette bu şuur beyni oluşturan sinirler, yağ tabakası ve sinir
hücrelerine ait değildir. İşte bu yüzden, herşeyin maddeden ibaret
olduğunu zanneden Darwinist-materyalistler bu sorulara hiçbir cevap
verememektedirler. Çünkü bu şuur, Allah'ın yaratmış olduğu ruhtur. Ruh,
görüntüyü seyretmek için göze, sesi duymak için kulağa ihtiyaç duymaz.
Bunların da ötesinde düşünmek için beyne ihtiyaç duymaz.

Bu açık ve ilmi gerçeği okuyan her insanın, beynin içindeki birkaç
santimetreküplük, kapkaranlık mekana tüm kainatı üç boyutlu, renkli,
gölgeli ve ışıklı olarak sığdıran yüce Allah'ı düşünüp, O'ndan korkup,
O'na sığınması gerekir.

Materyalist Bir İnanç

Buraya kadar incelediklerimiz, evrim teorisinin bilimsel bulgularla
açıkça çelişen bir iddia olduğunu göstermektedir. Teorinin hayatın
kökeni hakkındaki iddiası bilime aykırıdır, öne sürdüğü evrim
mekanizmalarının hiçbir evrimleştirici etkisi yoktur ve fosiller
teorinin gerektirdiği ara formların yaşamadıklarını göstermektedir. Bu
durumda, elbette, evrim teorisinin bilime aykırı bir düşünce olarak bir
kenara atılması gerekir. Nitekim tarih boyunca dünya merkezli evren
modeli gibi pek çok düşünce, bilimin gündeminden çıkarılmıştır. Ama
evrim teorisi ısrarla bilimin gündeminde tutulmaktadır. Hatta bazı
insanlar teorinin eleştirilmesini "bilime saldırı" olarak göstermeye
bile çalışmaktadırlar. Peki neden?..

Bu durumun nedeni, evrim teorisinin bazı çevreler için, kendisinden asla
vazgeçilemeyecek dogmatik bir inanış oluşudur. Bu çevreler, materyalist
felsefeye körü körüne bağlıdırlar ve Darwinizm'i de doğaya
getirilebilecek yegane materyalist açıklama olduğu için
benimsemektedirler. Bazen bunu açıkça itiraf da ederler. Harvard
Üniversitesi'nden ünlü bir genetikçi ve aynı zamanda önde gelen bir
evrimci olan Richard Lewontin, "önce materyalist, sonra bilim adamı"
olduğunu şöyle itiraf etmektedir:

Bizim materyalizme bir inancımız var, 'a priori' (önceden kabul edilmiş,
doğru varsayılmış) bir inanç bu. Bizi dünyaya materyalist bir açıklama
getirmeye zorlayan şey, bilimin yöntemleri ve kuralları değil. Aksine,
materyalizme olan 'a priori' bağlılığımız nedeniyle, dünyaya materyalist
bir açıklama getiren araştırma yöntemlerini ve kavramları kurguluyoruz.
Materyalizm mutlak doğru olduğuna göre de, İlahi bir açıklamanın sahneye
girmesine izin veremeyiz.<sup>48</sup>

Bu sözler, Darwinizm'in, materyalist felsefeye bağlılık uğruna yaşatılan
bir dogma olduğunun açık ifadeleridir. Bu dogma, maddeden başka hiçbir
varlık olmadığını varsayar. Bu nedenle de cansız, bilinçsiz maddenin,
hayatı yarattığına inanır. Milyonlarca farklı canlı türünün; örneğin
kuşların, balıkların, zürafaların, kaplanların, böceklerin, ağaçların,
çiçeklerin, balinaların ve insanların maddenin kendi içindeki
etkileşimlerle, yani yağan yağmurla, çakan şimşekle, cansız maddenin
içinden oluştuğunu kabul eder. Gerçekte ise bu, hem akla hem bilime
aykırı bir kabuldür. Ama Darwinistler kendi deyimleriyle "İlahi bir
açıklamanın sahneye girmemesi" için, bu kabulü savunmaya devam
etmektedirler.

Canlıların kökenine materyalist bir ön yargı ile bakmayan insanlar ise,
şu açık gerçeği göreceklerdir: Tüm canlılar, üstün bir güç, bilgi ve
akla sahip olan bir Yaratıcının eseridirler. Yaratıcı, tüm evreni yoktan
var eden, en kusursuz biçimde düzenleyen ve tüm canlıları yaratıp
şekillendiren Allah'tır.

Evrim Teorisi Dünya Tarihinin

En Etkili Büyüsüdür

Burada şunu da belirtmek gerekir ki, ön yargısız, hiçbir ideolojinin
etkisi altında kalmadan, sadece aklını ve mantığını kullanan her insan,
bilim ve medeniyetten uzak toplumların hurafelerini andıran evrim
teorisinin inanılması imkansız bir iddia olduğunu kolaylıkla
anlayacaktır.

Yukarıda da belirtildiği gibi, evrim teorisine inananlar, büyük bir
varilin içine birçok atomu, molekülü, cansız maddeyi dolduran ve
bunların karışımından zaman içinde düşünen, akleden, buluşlar yapan
profesörlerin, üniversite öğrencilerinin, Einstein, Hubble gibi bilim
adamlarının, Frank Sinatra, Charlton Heston gibi sanatçıların, bunun
yanı sıra ceylanların, limon ağaçlarının, karanfillerin çıkacağına
inanmaktadırlar. Üstelik, bu saçma iddiaya inananlar bilim adamları,
profesörler, kültürlü, eğitimli insanlardır. Bu nedenle evrim teorisi
için "dünya tarihinin en büyük ve en etkili büyüsü" ifadesini kullanmak
yerinde olacaktır. Çünkü, dünya tarihinde insanların bu derece aklını
başından alan, akıl ve mantıkla düşünmelerine imkan tanımayan,
gözlerinin önüne sanki bir perde çekip çok açık olan gerçekleri
görmelerine engel olan bir başka inanç veya iddia daha yoktur. Bu,
Afrikalı bazı kabilelerin totemlere, Sebe halkının Güneş'e tapmasından,
Hz. İbrahim'in kavminin elleri ile yaptıkları putlara, Hz. Musa'nın
kavminin altından yaptıkları buzağıya tapmalarından çok daha vahim ve
akıl almaz bir körlüktür. Gerçekte bu durum, Allah'ın Kuran'da işaret
ettiği bir akılsızlıktır. Allah, bazı insanların anlayışlarının
kapanacağını ve gerçekleri görmekten aciz duruma düşeceklerini birçok
ayetinde bildirmektedir. Bu ayetlerden bazıları şöyledir:

Şüphesiz, inkar edenleri uyarsan da, uyarmasan da, onlar için fark
etmez; inanmazlar. Allah, onların kalplerini ve kulaklarını
mühürlemiştir; gözlerinin üzerinde perdeler vardır. Ve büyük azab
onlaradır. (Bakara Suresi, 6-7)

…Kalpleri vardır bununla kavrayıp-anlamazlar, gözleri vardır bununla
görmezler, kulakları vardır bununla işitmezler. Bunlar hayvanlar
gibidir, hatta daha aşağılıktırlar. İşte bunlar gafil olanlardır. (Araf
Suresi, 179)

Allah başka ayetlerde de, bu insanların mucizeler görseler bile
inanmayacak kadar büyülendiklerini şöyle bildirmektedir:

Onların üzerlerine gökyüzünden bir kapı açsak, ordan yukarı yükselseler
de, mutlaka: "Gözlerimiz döndürüldü, belki biz büyülenmiş bir
topluluğuz" diyeceklerdir. (Hicr Suresi, 14-15)

Bu kadar geniş bir kitlenin üzerinde bu büyünün etkili olması,
insanların gerçeklerden bu kadar uzak tutulmaları ve 150 yıldır bu
büyünün bozulmaması ise, kelimelerle anlatılamayacak kadar hayret
verici bir durumdur. Çünkü, bir veya birkaç insanın imkansız
senaryolara, saçmalık ve mantıksızlıklarla dolu iddialara inanmaları
anlaşılabilir. Ancak dünyanın dört bir yanındaki insanların, şuursuz ve
cansız atomların ani bir kararla biraraya gelip; olağanüstü bir
organizasyon, disiplin, akıl ve şuur gösterip kusursuz bir sistemle
işleyen evreni, canlılık için uygun olan her türlü özelliğe sahip olan
Dünya gezegenini ve sayısız kompleks sistemle donatılmış canlıları
meydana getirdiğine inanmasının, "büyü"den başka bir açıklaması yoktur.

Nitekim, Allah Kuran'da, inkarcı felsefenin savunucusu olan bazı
kimselerin, yaptıkları büyülerle insanları etkilediklerini Hz. Musa ve
Firavun arasında geçen bir olayla bizlere bildirmektedir. Hz. Musa,
Firavun'a hak dini anlattığında, Firavun Hz. Musa'ya, kendi "bilgin
büyücüleri" ile insanların toplandığı bir yerde karşılaşmasını söyler.
Hz. Musa, büyücülerle karşılaştığında, büyücülere önce onların
marifetlerini sergilemelerini emreder. Bu olayın anlatıldığı ayet
şöyledir:

(Musa:) "Siz atın" dedi. (Asalarını) atıverince, insanların gözlerini
büyüleyiverdiler, onları dehşete düşürdüler ve (ortaya) büyük bir sihir
getirmiş oldular. (Araf Suresi, 116)

Görüldüğü gibi Firavun'un büyücüleri yaptıkları "aldatmacalar"la -Hz.
Musa ve ona inananlar dışında- insanların hepsini büyüleyebilmişlerdir.
Ancak, onların attıklarına karşılık Hz. Musa'nın ortaya koyduğu delil,
onların bu büyüsünü, ayetteki ifadeyle "uydurduklarını yutmuş" yani
etkisiz kılmıştır:

Biz de Musa'ya: "Asanı fırlatıver" diye vahyettik. (O da fırlatıverince)
bir de baktılar ki, o bütün uydurduklarını derleyip-toparlayıp yutuyor.
Böylece hak yerini buldu, onların bütün yapmakta oldukları geçersiz
kaldı. Orada yenilmiş oldular ve küçük düşmüşler olarak tersyüz
çevrildiler. (Araf Suresi, 117-119)

Ayetlerde de bildirildiği gibi, daha önce insanları büyüleyerek
etkileyen bu kişilerin yaptıklarının bir sahtekarlık olduğunun
anlaşılması ile, söz konusu insanlar küçük düşmüşlerdir. Günümüzde de
bir büyünün etkisiyle, bilimsellik kılıfı altında son derece saçma
iddialara inanan ve bunları savunmaya hayatlarını adayanlar, eğer bu
iddialardan vazgeçmezlerse gerçekler tam anlamıyla açığa çıktığında ve
"büyü bozulduğunda" küçük duruma düşeceklerdir. Nitekim, yaklaşık 60
yaşına kadar evrimi savunan ve ateist bir felsefeci olan, ancak daha
sonra gerçekleri gören Malcolm Muggeridge evrim teorisinin yakın
gelecekte düşeceği durumu şöyle açıklamaktadır:

**Ben kendim, evrim teorisinin, özellikle uygulandığı alanlarda,
geleceğin tarih kitaplarındaki en büyük espri malzemelerinden biri
olacağına ikna oldum.** Gelecek kuşak, bu kadar çürük ve belirsiz bir
hipotezin inanılmaz bir saflıkla kabul edilmesini hayretle
karşılayacaktır.<sup>49</sup>

Bu gelecek, uzakta değildir aksine çok yakın bir gelecekte insanlar
"tesadüfler"in ilah olamayacaklarını anlayacaklar ve evrim teorisi dünya
tarihinin en büyük aldatmacası ve en şiddetli büyüsü olarak
tanımlanacaktır. Bu şiddetli büyü, büyük bir hızla dünyanın dört bir
yanında insanların üzerinden kalkmaya başlamıştır. Evrim aldatmacasının
sırrını öğrenen birçok insan, bu aldatmacaya nasıl kandığını hayret ve
şaşkınlıkla düşünmektedir.

**... Sen Yücesin, bize öğrettiğinden**

**başka bizim hiçbir bilgimiz yok.**

**Gerçekten Sen, herşeyi bilen, hüküm**

**ve hikmet sahibi olansın.**

**(Bakara Suresi, 32)**

Notlar

1- Terzioğlu Meliha, Oruç Tülin, Yiğit Günnur, *Fizyoloji Ders Kitabı*,
İstanbul, İ. Ü. Basımevi ve Film Merkezi, 1997, s. 399

2- Musa Özet, Osman Arpacı, *Biyoloji 2*, Sürat Yayınları, Şubat 98, s.
127

3- Helena Curtis, Sue Barnes, *Invıtation To Biology*: Dördüncü Baskı,
New York, Worth Publisher, INC, Ağustos 1985, s. 472

4- *Biological Science A Moleculer Approach, BSCS Blue Version-6. Bask,
Colorado1990,* s. 517

5- Eldra Pearl Solomon, *İnsan Anatomisine ve Fizyolojisine Giriş*,
Çeviri: Doç. Dr. L. Bilkem Süzen, İstanbul, Birol Basın Yayın Dağıtım,
Ağustos 1997, s. 140

6- Musa Özet, Osman Arpacı, *Biyoloji 2*, Sürat Yayınları, Şubat 98, s.
133

7- Kemalettin Büyüköztürk, *İç Hastalıklar*ı, İstanbul, Nobel Tıp
Kitapevi, 1992, s. 275

8- Terzioğlu Meliha, Oruç Tülin, Yiğit Günnur, *Fizyoloji Ders Kitabı*,
1997, s. 398

9- *The Illustrated Encyclopedia of The Human Body*, Marshall Cavendish
Books, London, 1974, s. 81

10- Guyton & Hall,*Textbbok of Medical Physiology*, 7. Baskı, W.B.
Saunders, s. 1264-1275

11- *Biological Science*, *A Moleculer Approach* BSCS Blue Version-6.
Baskı, Colorado 1990, s. 521

12- *Biological Science A Moleculer Approach*, s. 521

13- Oğuz Kayaalp, *Rasyonel Tedavi Yönünden Tıbbi Farmakoloji*, s. 2750

14- Kemalettin Büyüköztürk, *İç Hastalıklar*ı, s. 392

15- J.D. Scott, T. Pawson, Cell Communication, *Scientific American*,
Haziran 2000, s.54-61.

16- Günter Blobel, *Intracellular Protein Traffic*, 2000,

http://www.hhmi.org/research/investigators/blobel.html.

17- Günter Blobel, *Intracellular Protein Traffic*, 2000,

http://www.hhmi.org/research/investigators/blobel.html

18- The Nobel Foundation, *Press Release: The 1999 Nobel Prize in
Physiology or Medicine*, 1999, http://
www.nobel.se/medicine/laureates/1999/press.html

19- E. Kandel, J.H. Schwartz, T.M. Jessell, *Principles of Neural
Science*, McGraw Hill Publishing, 2000, s.277.

20- Eric H. Chudler, *Making Connections-The Synapse*, 2001,

http://faculty.washington.edu/chudler/synapse.html.

21- E. Kandel, J.H. Schwartz, T.M. Jessell, *Principles of Neural
Scienc*, McGraw Hill Publishing, 2000, s.176.

22- Axel Brunger, *Neurotransmission Machinery Visualized for the First
Time*, 1998, http://www.hhmi.org/ news/brunger.html

23- *"Cells Energy Use High for Protein Synthesis" in Chemical &
Engineering News*, Ağustos, 20, 1979, s. 6

24- Albert Lehninger L., Late University Professor of Medical Sciences,
The Johns Hopkıns University David L. Nelson, Professor of Bıocemistry
Unıverstiy of Wısconsın Madıson, Mıchael M. Cox Professor of Bochemıstry
Universty of Wısconsın Madıoson, Principles of Biochemistry, Second
Edıtıon, Worth Publshers New York, s. 905

25- Mahlon B.Hoagland, *Hayatın Kökleri*, Tübitak Popüler Bilim
Kitapları 12. Basım, Mayıs 1998, s.31

26- Michael Behe, *Darwin's Black Box*, New York: Free Press, 1996, s.
79-97.

27- Solomon, Berg, Martin, Villee, *Biology*, Saunders College
Publishing, ABD, 1993, s.977

28- Solomon, Berg, Martin, Villee, *Biology*, s.967

29- Geraldine Lux Flanagan, *Beginning Life*, A Dorling Kindersley Book,
Londra, 1996, s. 34

30- Sidney Fox, Klaus Dose, *Molecular Evolution and The Origin of
Life*, New York: Marcel Dekker, 1977, s. 2

31- Alexander I. Oparin, *Origin of Life*, (1936) New York, Dover
Publications, 1953 (Reprint), s.196

32- "New Evidence on Evolution of Early Atmosphere and Life", *Bulletin
of the American Meteorological Society*, c. 63, Kasım 1982, s. 1328-1330

33- Stanley Miller, *Molecular Evolution of Life: Current Status of the
Prebiotic Synthesis of Small Molecules*, 1986, s. 7

34- Jeffrey Bada, *Earth*, Şubat 1998, s. 40

35- Leslie E. Orgel, *The Origin of Life on Earth, Scientific American*,
c. 271, Ekim 1994, s. 78

36- Charles Darwin, *The Origin of Species: A Facsimile of the First
Edition*, Harvard University Press, 1964, s. 189

37- Charles Darwin, *The Origin of Species: A Facsimile of the First
Edition*, Harvard University Press, 1964, s. 184

38-B. G. Ranganathan, *Origins?*, Pennsylvania: The Banner Of Truth
Trust, 1988.

39- Charles Darwin, *The Origin of Species: A Facsimile of the First
Edition*, Harvard University Press, 1964, s. 179

40- Derek A. Ager, *"The Nature of the Fossil Record"*, Proceedings of
the British Geological Association, c. 87, 1976, s. 133

41- Douglas J. Futuyma, *Science on Trial*, New York: Pantheon Books,
1983. s. 197

42- Solly Zuckerman, *Beyond The Ivory Tower*, New York: Toplinger
Publications, 1970, s. 75-94; Charles E. Oxnard, *"The Place of
Australopithecines in Human Evolution: Grounds for Doubt"*, Nature, c.
258, s. 389

43- J. Rennie, *"Darwin's Current Bulldog: Ernst Mayr"*, Scientific
American, Aralık 1992

44- Alan Walker, Science, c. 207, 1980, s. 1103; A. J. Kelso, *Physical
Antropology*, 1. baskı, New York: J. B. Lipincott Co., 1970, s. 221; M.
D. Leakey, Olduvai Gorge, c. 3, Cambridge: Cambridge University Press,
1971, s. 272

45- *Time*, Kasım 1996

46- S. J. Gould, *Natural History*, c. 85, 1976, s. 30

47- Solly Zuckerman, *Beyond The Ivory Tower*, New York: Toplinger
Publications, 1970, s. 19

48- Richard Lewontin, *"The Demon-Haunted World"*, The New York Review
of Books, 9 Ocak 1997, s. 28

49- Malcolm Muggeridge, *The End of Christendom*, Grand Rapids:
Eerdmans, 1980, s.43

**RESİM ALTI**

11

Hipotalamus Hücresi

Şekil 1

Hipotalamus hücreleri kandaki sıvı miktarını ölçmekle görevlidirler.

Hipotalamus Hücresi

Şekil 2

Hipotalamus hücreleri, kandaki sıvı miktarı normal seviyenin altına
düştüğünde, alarm durumuna geçerek gerekli önlemleri de alır.

12

Hipotalamus Hücresi

Şekil 3

Alarm durumuna geçen hipotalamus hücresi, derhal beynin arka kısmında
bulunan hipofiz bezine bir mesaj gönderir.

Vazopressin hormonunun moleküler yapısı

13

Şekil 4

Hipotalamus hücresinin gönderdiği mesajı alan hipofiz bezi, kendisinde
depolanmış olan vazopressin adlı hormonu kan dolaşımına daha fazla
miktarda bırakır.

14

Şekil 5

Vazopressin hormonu üretildikten sonra, bir başka proteinin içine
paketlenir.

Hormon Üreten Hücre

Şekil 6

Paketlenen vazopressin hormonları hipofiz bezine transfer edilir ve
zamanı geldiğinde kullanılmak üzere burada depolanır.

15

Şekil 7

Hipofiz bezine, kandaki su seviyesinin düştüğü haberi ulaşır ulaşmaz,
hipofiz bezindeki depodan kan dolaşımına bırakılan vazopressin
hormonları böbreklere ulaştırılır.

16

Böbrek

Şekil 8

Mesaj geldikten sonra hipofiz bezindeki depodan kan dolaşımına bırakılan
vazopressin hormonları, derhal böbreğe ulaşırlar. Sağ yanda böbrek
kesiti görülmektedir.

17

Şekil 9

Böbreğe ulaşan vazopressin hormonları, böbrekteki milyonlarca mikro
kanalcığın etrafında bulunan alıcılara kilitlenir. Bu alıcılar,
vazopressin için özel olarak yaratılmışlardır öyle ki anahtarın kilide
uyması gibi birbirlerine uygundurlar.

18

Şekil 10

Kandaki su yoğunluğu yükseldiğinde, hipotalamusta bulunan algılayıcılar
vazopressin hormonunun salgılanması işlemini yavaşlatır.

Algılayıcı

21

**Olumlı Mesaj**

**Kalpteki Alıcı**

Şekil 11

Kalpteki alıcılar, sinirler aracılığıyla hipofiz bezine bağlıdırlar.
Normal kan basıncı altında bu alıcılar sürekli uyarılmakta ve hipofiz
bezine durmaksızın elektrik akımı göndermektedirler.

Şekil 12

**Kan basıncı düştüğünde kalpteki alıcılar hipofiz bezine sinyal
göndermeyi keserler. Bu da hipofizin alarm durumuna geçmesine ve
vazopressin salgılamasına neden olur. **

**Dur**

22

Hipofiz bezi

ön hipofiz bezi

orta kısım

24

**SÜT**

**ANNE SÜTÜ**

**Şekil 13**

Anne sütünün üretiminde hormonlar adeta bir fabrikanın akıl, bilgi ve
şuur sahibi teknisyen ve işçileri gibi çalışırlar. Her detay, Allah'ın
sonsuz ilminin ve aklının bir tecellisidir.

25

Şekil 14,15

PIH hormonu prolaktin üretimini gerektiğinde yavaşlatır, gerektiğinde
ise hızlandırır. Bu sayede hamileliğin ilk aylarında süt üretimi
engellenmiş olur. Bu, elbette ki hormonların akledebilecekleri bir
sistem değildir. Allah, her detayı kusursuzca yaratandır.

26

**SÜT**

Şekil 16

Bebeğin doğumuyla birlikte östrojen salgısı azalır. Östrojenin azalması
PIH'ın azalmasını sağlar. Bu işlem ayağın frenden yavaş yavaş kalkmasına
ve arabanın yokuş aşağı hareket etmesine benzer. Böylece prolaktin
üretimi yavaş yavaş artar. Prolaktin hormonu da süt bezlerini anne sütü
üretmeleri için harekete geçirir.

28

**KALSİYUM 2 KG**

**Şekil 17**

Yetişkin bir insan vücudunda yaklaşık 2 kg kadar kalsiyum bulunur.

29

**EKSİK KALSİYUM**

**Şekil 18**

Paratiroid bezinin görevi, gece-gündüz kanınızda ne kadar kalsiyum
bulunduğunu ölçmek ve kalsiyum oranını en ideal ölçülerde tutmaktır.
Kandaki kalsiyum miktarıının eksildiğini tespit ettiğindeyse, hemen
bunun önlemini almaktadır.

30

**PARATİROİD**

**Şekil 19**

Paratiroid bezi kandaki kalsiyum miktarı düşünce hemen parathormonu
salgılayarak duruma müdahele eder.

**Şekil 20**

Parathormon, üç ayrı yöntem kullanarak kandaki kalsiyum miktarını
artırır.

31

Kandaki milyonlarca molekülün içinden kalsiyumu tespit edip, sonuca göre
önlem alabilen paratiroid bezleri.

tiroid bezi

paratiroid bezi

32

**Şekil 20**

Parathormon ihtiyaç durumunda kemiklerde depolanan kalsiyumu ödünç alır.

Normal şartlarda kalsiyumu bırakmak istemeyen kemikler parathormon ile
karşılaştıklarında bir miktar kalsiyumu serbest bırakır.

33

Şekil 21

İçinde kimyasal maddeler bulunan bir nehirden aradığınız kimyasalı
bulmak için bir uzman olmanız, gerekli teknoloji ve bilgiye sahip
olmanız gerekir. Oysa hormonlar hiçbir donanıma sahip olmadan bunu tek
başlarına büyük bir başarıyla yerine getirirler.

34

PARATHORMON

Şekil 22

Parathormon, ihtiyaç durumunda, aktifleşmemiş olan D vitaminin kimyasal
yapısını değiştirerek, aktif hale getirir. Bir nevi uykudaki D
vitaminlerini uyandırır.

36

Şekil 23

Pankreas hücreleri, kan sıvısının içinde bulunan milyonlarca molekül
arasından şeker moleküllerini ayırt edebilirler.

Pankreas Hücresi

Şeker

Dahası bu moleküllerin sayılarının fazla mı, yoksa az mı olduklarına
karar verir, adeta şeker moleküllerini sayarlar.

37

insulin

Şekil 24

Pankreas hücreleri, ilgili hücrelere "Şeker depolamaya başlayın" emrini
taşıyan bir hormon yollarlar.

Bu hormonun adı "insülin"dir.

Şekil 25

İnsülin hormonu, pankreas hücrelerindeki özel enzimler tarafından
üretilerek, kan yoluyla karaciğer ve diğer ilgili organlara
ulaştırılır.

38

Pankreas

Depo Hücreleri

Depo Hücreleri

Şeker

Şekil 26, 27

Pankreastaki depo hücreleri, kandaki milyonlarca farklı molekül
arasından şeker moleküllerini ayırt eder, ihtiyaç kadar olanı alarak
depolar.

39

**Kana Şeker karıştırın**

**Glukagon**

**Şekil 28**

Glukagon daha önce şeker depolayan hücrelere bu kez "kana şeker
karıştırın" emrini taşır. Bu emre itaat eden hücreler, depoladıkları
şekeri kana geri bırakırlar.

41

**adrenalin**

**Şekil 29**

Korku veya heyecan anında beyin, böbrek üstü bezlerine yıldırım gibi bir
emir gönderir.

Şekil 30

Böbrek üstü bezinin iç bölgesinde bulunan hücreler derhal alarm durumuna
geçer.

Şekil 31

Ve acil olarak adrenalin hormonu salgılar.

42

**böbrek üstü bezi**

**böbrek**

**Şekil 32**

Adrenalin hormonu, beyin, kalp ve kaslar gibi hayati organlara giden
damarları genişleterek, bu organlara kan akışının artmasını sağlar.

Damar Duvarı

adrenalin

adrenalin

kan

43

**Şekil 33**

Adrenalin hormonu karaciğere ve deriye giden damarları daraltarak, kanın
o an ihtiyaç duyulan organlara gitmesini sağlar.

adrenalin

damar duvarı

44

**Şekil 34**

Adrenalin hormonu sayesinde, ihtiyaç anında insan bedeni güç ve direnç
kazanır.

Şekil 35

45

**Karaciğer hücresi**

**şeker**

**Şekil 36**

Karaciğere ulaşan adrenalin molekülleri, burada bulunan hücrelere, kana
daha çok şeker karıştırmalarını emreder. Böylece kandaki şeker miktarı
artar.

47

**Şekil 37**

Hücre içinde bulunan lizozomlar.

Lizozomlar, hücrenin çöp öğütme makinesi görevini görerek, işe yaramayan
unsurları parçalarlar.

Lizozom

Lizozom

48

**Anne Rahmi**

**Lizozom**

**Şekil 38**

Lizozom enzimi, bebeğin doğumundan sonraki 10 gün içerisinde rahmi 1/40
oranında küçültür. Böylece rahim normal boyutlarına dönmeye başlar.

49

**Şekil 39**

Parçalayıcı etkiye sahip lizozom enzimleri, yumurtayı koruyan kılıfı
delerek spermin yumurtayı döllemesini sağlarlar.

Yumurta

lizozom

50

Şekil 40

Kan basıncı düştüğü anda (ya da kanda bulunan sodyum miktarı
azaldığında), böbreklerde bulunan "jukstaglomerular" (JGA) isimli
hücreler alarm durumuna geçer ve "renin" isimli çok özel bir madde
salgılar.

52

Şekil 41

"anjiotensinojen" ve "renin" tıpkı bir logonun parçaları gibi, iç içe
geçebilecekleri şekilde, birbirlerine uygun olarak yaratılmışlardır.

anjiotensinojen

Renin

Anjiotensin

Şekil 42

Renin, anjiotensinojen molekülünün yapısını değiştirir ve yeni bir
molekül "anjiotensin I" ortaya çıkar.

53

Şekil 43

ACE enzimi "anjiotensin-I"i daha farklı bir molekül olan
"anjiotensin-II" molekülüne dönüştürür.

ACE

Anjiotensin

Anjiotensin II

54

Böbrek üstü hücreleri

Aldosteron

Şekil 44

Anjiotensin-II maddesi böbrek üstü hücrelerine ulaşır ve bu hücrelere
"aldosteron" salgılamaları emrini verir. Aldosteron ise böbrekleri
etkileyerek, böbreklerin idrardaki suyu geri emmelerini ve kana
karıştırmalarını sağlar. Bu ise kan basıncının artmasıyla sonuçlanır.
Bu son derece kusursuzca işleyen muhteşem bir plandır ve Allah'ın sonsuz
ilminin bir tecellisidir.

55

Anjiotensin II

Beyin

Musluk

Şekil 45

Anjiotensin-II beyindeki susama bölgesini uyarır ve bu sayede insanda
susama isteği meydana gelir.

57

Şekil 46

İnsan hiç farkında dahi değilken, böbrek, karaciğer ve akciğer hücreleri
adeta bir toplantı düzenler ve hücreler arasında görev dağılımı
yaparlar.

Karaciğer hücresi

Akciğer Hücresi

Böbrek Hücresi

Şekil 47

Bu toplantı sonrasında tüm hücrelerin görevleri belirlenmiştir ve her
biri ne yapacağını çok iyi bilmektedir. Allah'ın, gözle görülemeyecek
kadar küçük olan bu varlıklara ilhamıyla, insanın kan basıncı dahi
kusursuzca kontrol altında tutulmaktadır.

Karaciğer hücresi

Akciğer Hücresi

Böbrek Hücresi

59

Şekil 48,49

Yeni doğmuş bir bebeğin kalbi yetişkin halinin yaklaşık olarak 16'da
biri kadardır. Buna karşın toplam hücre sayısı yetişkin kalbindekilerle
aynıdır.

60 Milyon Hücre,

60 Milyon Hücre,

60

Şekil 50

Büyüme hormonu sinir hücrelerine hacimsel olarak büyümelerini emreder.
Böylece büyüme çağının sonunda, sinir hücreleri son halini almış olur.

Sinir hücreleri

Sinir hücreleri

Şekil 51

Kas ve kemik hücreleri gibi bazı vücut hücreleri gelişme dönemi boyunca
bölünerek çoğalırlar.

Kas Hücreleri

Kemik Hücreleri

62

hipotalamus

Yaşamımız için hayati önem taşıyan hormonların salgılanmasına karar
veren hipotalamus, bedenimizde oldukça küçük bir yer kaplar.

63

Şekil 52

Hipotalamus tıpkı bir orkestra şefi gibi, vücudun hormonal dengesini
idare eder.

Hormon

Hipotalamus

hormon

64

Şekil 53,54

Hipotalamus, herhangi bir insanın yapamayacağı önemli bir görevi yerine
getirir. Kılcal damarın içindeki büyüme hormonlarını ayırt eder ve
bunları sayar. Bu konuda eğitimi olmayan bir insanın böyle bir görevi
yerine getirmesi kesinlikle imkansızdır.

Büyüme hormonu

Kılcal damar

Büyüme hormonu

67

**Beynin hipotalamus bölgesine yerleştirilmiş olan görünmez saat
sayesinde hipotalamus bir insanın ergenlik çağına geldiğini anlar. **

68

Şekil 55

FSH ve LH hormonları, en uygun ve doğru zamanda, erkek ve kadın
bedeninin farklılaşma ve fiziksel olgunlaşma sürecini başlatır.

70

Şekil 56

Tiroksin hormonu vücudumuzda adeta termostat görevi görerek, ısı
dengesini ayarlar.

71

Şekil 57

Tiroksin moleküllerinin, hücrenin ne kadar ısı yayması gerektiğini ve bu
ısının nasıl artırılacağını bilmeleri, Allah'ın yaratışının bir
mucizesidir.

Tiroksin

Hipofiz bezi

Tiroid bezi

**Şekil 58**

Hipofiz bezi, tiroid bezine bir emir gönderir ve bunun sonucunda tiroid
bezi hemen tiroksin hormonu üretir. Ardından bu hormonu kan yoluyla
bütün vücuda dağıtır.

72

**Şekil 59**

Kanda bulunan tiroksin miktarı normalin üzerine çıkınca, tiroksin
hormonu hipofiz bezinin önüne adeta bir bariyer çeker.

Tiroksin Hormonu

Hipofiz bezi

bariyer

73

**Şekil 60**

Kanda bulunan tiroksin normalin üzerine çıkanca üretim işlemi otomatik
olarak durdurulur.

75

**Şekil 61, 62**

Serbest tiroksin molekülleri hücrelerin içine girdikçe, taşıyıcılarından
ayrılan yeni tiroksin molekülleri onların yerine geçer. Böylece
taşıyıcılarına bağlı olan tiroksin molekülleri bir depo olarak
kullanılır ve gerekli tiroksin hep hazır halde tutulmuş olur.

hücre

tiroksin

76

tirotropin serbestleştirici

hormon

hipotalamus

hipofiz bezi

tiroid serbestleştirici hormon

tiroid hormonu

azaltılmış TRH salgısı

azaltılmış TSH salgısı

negatif geri tepki

fazla tiroid hormonu

artırılmış TRH hormonu

artırılmış TSH hormonu

zayıflatılmış geri tepki

az tiroid hormonu

**Tiroksin hormonuna ihtiyaç duyulduğunda hipotalamus, hipofiz bezine
bir emir gönderir. Emri alan hipofiz bezi, tiroid bezinin harekete
geçmesi gerektiğini anlar. O da hemen tiroid bezine bir emir gönderir
ve tiroksin hormonu üreterek kan yoluyla bütün vücuda dağıtır.**

78

**vücut haritası**

Şekil 63

LH hormonu yolunu kaybetmeden, sanki elinde bir harita varmış gibi,
nereye gideceğini çok iyi bilerek, başka hiçbir organa sapmadan doğrudan
yumurtalıklara ulaşır.

Olgunlaşmamış yumurtlar

Olgunlamış yumurtalar

Şekil 64

Yumurtalığın içinde binlerce olgunlaşmamış yumurta hücresi bulunur. LH
hormonunun etkisiyle bu çekirdek hücrelerden bir bölümü olgunlaşmaya
başlar. LH hormonu bu hücreleri harekete geçirecek özel bir formüle
sahiptir.

79

Şekil 65

Olgunlaşmaya başlayan hücrelerden yalnızca biri tam olarak olgunlaşır ve
yumurtalıktan dışarı çıkar.

Tam olgunlaşmış yumurta

81

Şekil 66

Östrojen etkisi ile döl yatağı kasları da gelişmeye başlar ve kas gücü
artar. Bu da olası bir döllenme halinde yumurtanın yerleşeceği yatağı
korumak için alınmış bir önlemdir.

Östrojen

Döl yatağı kasları

östrojen

82

Şekil 66

Östrojen hormonu sayesinde, kadın bedenine özgü özellikler oluşur.

Östrojen hormonu

83

Şekil 67

Östrojen molekülleri anne rahmindeki epitel hücrelere ulaştığında bu
hücreler asit salgılamaya başlarlar. Bu asidik ortam, yararlı
mikropların çoğalması için uygun bir ortam sağlar ve aynı zamanda
enfeksiyonları önler.

Östrojen hormonu

Epitel hücre

Ana rahmi

asit

85

Şekil 68

Doğumdan sonraki yıllarda hipotalamus her 3-4 saatte bir LHRH isimli bir
hormon salgılar.

Şekil 69

Ancak bu hormonun salgılanma miktarı oldukça azdır. Yaklaşık on yıl
sonra hipotalamus erkek bedeninin şekillenmesi için doğru zamanın
geldiğini adeta anlar ve LHRH hormonunu daha kısa aralıklarla
salgılamaya başlar.

87

Şekil 70, 71

Testosteron hormonu sayesinde erkeğin bedeni şekillenir. Örneğin
testosteron molekülleri kıl kökü hücrelerine etki eder, sakal ve bıyık
çıkmasına neden olur, alındaki saç çizgisini daha geri çeker, ses
tellerine etki eder, erkek bedenine dişi yumurtasını dölleyebilme
özelliğini kazandırır.

Testosteron

testosteron

89

Şekil 72

Testosteron hormonu, 3 milyar harften oluşan, binlerce ciltlik
ansiklopediyi dolduracak kadar çok bilginin içinden, kendi aradığı
birkaç harfi hiç şaşırmadan bulabilmektedir. Bu Allah'ın yaratışındaki
sayısız mucizeden biridir.

Testoren

91

Şekil 73

Hemoglobin, bedenin ihtiyacı olan oksijeni kana bırakır.

Oksijen (o<sub>2</sub>)

Hemoglobin

92

Şekil 74

Açığa çıkan hidrojen iyonu, hemoglobin tarafından tutulur. Bu sayede
karbondioksit toplardamarlarla kalbe getirilir.

Hemoglobin

Hidrojen iyonu

93

Şekil 75

Kalbe gelen karbondioksit, buradan akciğere taşınır.

Akciğere gider

Co<sub>2</sub> (karbon dioksit)

94

**Şekil 76**

Akciğere gelen karbondioksit, çeşitli işlemlerden geçerek, nefes yoluyla
dışarı atılır. Üstte bir hemoglobinin üç boyutlu yapısı görülmektedir.

96

**Şekli 77**

Hücrelerin zarları üzerinde kendilerine ulaşan mesajları algılamalarını
sağlayan "antenler" bulunmaktadır.

97

**Şekil 78**

Her anten yalnızca tek bir mesajı algılayacak şekilde yaratılmıştır.
Böylece gönderilen mesaj yanlışlıkla bir başka hücreyi harekete
geçirmez.

Alıcı merkezi

Hücre d

**Şekil 79**

Yalnızca doğru anahtarın kilidi açabilmesi gibi yalnızca doğru hücre
gönderilen mesajla muhatap olur, diğer hücreler için bu mesajlar hiçbir
şey ifade etmez.

98

**Şekil 80**

Hücreye gelen mesaj çok özel haberleşme sistemleri tarafından hücrenin
DNA'sına ulaştırılır ve hücrenin bu mesaj doğrultusunda hareket etmesi
sağlanır.

Gönderen: hücre

Alıcı =DNA

100

**Şekil 81**

Hücre içindeki iletişim, hormonlar gibi mesaj taşıyan moleküllerin
hücreye yanaşmalarıyla başlar. Hücre zarındaki alıcılar mesajı alarak,
hücre içindeki diğer haberleşmeden sorumlu moleküllere iletir. Bu ise,
DNA'daki bazı genlerin aktifleşmesine ve bunun sonucunda mesajda
iletilen proteinin üretilmesine yol açar.

mesaj gönderen hücre

alıcı hücre

mesajcı moleküller

**sinyal yolları**

101

**Şekil 82**

Protein üretimiyle ilgili mesajın hücreye ve oradan hücrenin DNA'sına
ulaşması sırasında, birçok protein ve molekül teknik destek sağlar.
Bilinci, aklı, şuuru olmayan moleküllerin, böylesine kusursuz bir uyum
ve iş birliği içinde harikalar meydana getirmeleri, Allah'ın eşsiz
yaratışının ve sonsuz ilminin açık tecellileridir. Allah çok Yücedir,
üstün ve güçlü olandır.

salgılanan protein

çekirdekte DNA

aktifleşen gen

PROTEİN

103

**Şekil 83, 84**

Haberleşme santrali gibi çalışan alıcılar, haber aktaracakları
haberleşme modüllerini hatasız olarak bulurlar.

Haberci Protein

Hberleşme modülü

105

Şekil 85

SH2 modülü iki ana bölümden meydana gelir. İkinci bölümü, şifre çözücü
bir cihaz gibi çalışır. Bu şifre çözücü, hücreye getirilen mesajın
şifresini çözmekle görevlidir.

Mesaj

SH2

107

Şekil 86

Hücreye giriş ve çıkışlar yoğun bir trafik oluşturur. Hücre zarı, bu
giriş ve çıkışları denetlemekten sorumludur. Hücre için gerekli ve
kullanışlı maddeleri içeri alırken, diğerlerinin girişine izin vermez.
Proteinler ise, hücre trafiğinin başlıca unsurlarıdırlar.

Hücre Zarı

Protein Kutusu

108

Şekil 87, 88

Sentezlenen yeni proteinler, hücre içinde nereye ve nasıl gideceklerine
dair talimatları aldıktan sonra, programlandıkları yere giderler. Gözle
görülemeyecek kadar küçük bir dünyada mükemmel bir düzen işlemektedir.

Sentezlenen yeni proteinler

Sentezlenen yeni proteinler

111

Şekil 89

Her nöron farklı ve kendine özgü kimyasal haberciler üretmektedir. Diğer
bir deyişle her nöron, iletişimde kullanacağı habercileri üreten bir
kimya tesisi gibi çalışır.

Kimyasal Haberci I

Nöron

112

Şekil 90

Her haberci molekül, farklı bir reseptörle bağlantı kurar. Kimyasal
haberci moleküllerin taşıdığı mesaj, böylece alıcı nöron tarafından
algılanmış olur.

Nöron

Kimyasal Haberci

Nöron

114

Şekil 91

Endotel

Endotel hücresi, NO (nitrik oksit) moleküllerini üretir.

115

Şekil 92

NO molekülleri GC isimli özel bir enzime insan için hayati önemi olan
mesajı iletirler.

116

Şekil 93

GC enzimi, enerji taşıyan moleküller olan GTP'yi cGMP'ye dönüştürür.

118

Şekil 94

Endotel hücresi adeta bir fabrika gibi çalışır. Mikroskobik maddeleri
çok iyi tanır ve bunları nitrik oksit molekülünü üretmek için kullanır.

120

Şekli 95

Hücrede enerji üretiminin hemen her basamağında birçok farklı enzim
çalışır. Bir basamakta görevini tamamlayan enzimler son derece
bilinçli bir hareketle, bir sonraki basamakta yerlerini başkalarına
devrederler. Bu enzim değişiklikleri sırasında hiç karışıklık çıkmaz,
sıralamada hiçbir şaşma olmaz.

Şekil 96

Milimetrenin 100'de biri kadar olan hücrelerimizin içindeki "enerji
santrali", bir petrol rafinerisinden ya da bir hidroelektrik
santralinden daha komplekstir.

121

Şekli 97

Enzimler tıpkı bir mühendis veya konusunun uzmanı bir profesör gibi
çalışarak, insan bedeninin ihtiyaç duyduğu enerjiyi üretirler.

ENZİM

123

Şekli 98, 99

Karaciğerdeki savunma hücreleri, insan bedeni için zararlı olan
bakterileri imha ederler.

SAVUNMA HÜCRELERİ

ZARARLI BAKTERİ

124

karaciğer toplardamarı

karaciğer

sinüs

karaciğer atardamarı

Kuppfer hücresi

hepatositler

Kuppfer hücresi

**Özel olarak karaciğere yerleştirilmiş olan Kuppfer hücreleri,
bağırsaklardan karaciğere gelen bakterileri çok kısa bir sürede
etkisiz hale getirirler. Tüm bu sistem Allah'ın kusursuz yaratışının
eseridir. **

125

Şekil 100

Kuppfer hücreleri yerleşecekleri en uygun yer olan karaciğere
yerleşirler.

KUPPFER HÜCRELERİ

KARACİĞER

127

Şekil 101

DNA'nın kolları birbirlerinden ayrılırken tekrar dolanmalarını
engellemek için heliks stabilizasyon enzimleri (HSE) her iki kolu sabit
tutarlar.

DNA

HSE

Yanda, bir DNA'nın kollarının birbirinden ayrılmasını gösteren resim.

Şekil 102

DNA ikiye ayrıldıktan sonra, polimeraz enzimleri her iki kolun eksik
olan yarılarını, ortamda hazır bulunan malzemelerle tamamlarlar.

DNA POLİMERAZ

DNA

128

Şekil 103

DNA'nın çoğaltılması sırasındaki işlemler büyük bir hızla yapılır, bir
yandan dakikada 3000 basamak nükleotid üretilirken bir yandan da tüm
basamaklar görevli enzimler tarafından kontrol edilir.

SÜRE 60SN

KALAN 0 SN

ADET 3000

NÜKLEOTİD

129

Şekil 104

Hücredeki ribozomlar tıpkı bir robot gibi DNA'dan gelen emirler
doğrultusunda DNA onarım enzimlerini üretmeye başlarlar.

RİBOZOM

131

**DNA kendi kendini onarabilme, eksiklerini tamamlayabilme yeteneğine
sahiptir. Bu, Allah'ın üstün yaratma gücünün ve sonsuz ilminin bir
tecellisidir. **

133

**Şekil 105**

Yeni bir protein üretilmesi gerektiğinde, kendileri de birer protein
olan mesaj taşıyıcılar, vücudun ilgili hücrelerine protein talebiyle
ilgili mesajı taşırlar.

TAŞINAN PROTEİNLER

MESAJ TAŞIYICI PROTEİN

134

**DNA'nın kolları birbirinden ayrılırken, kolların tekrar birbirine
dolanmasına bir enzim engel olur. Bu enzim resimde yeşil renkteki
şekillerle ifade edilmiştir. **

135

DNA

RNA

**1,2,3,4,5,6,7 no'ları ile işaretlenmiş bölgeler, okunması istenmeyen
bilgileri içerirler. Enzimler bu bölgeleri belirleyerek, şekildeki gibi
dışa doğru bükerler. **

136

Şekil 106

RNA polimeraz enzimi durdurucu kodona geldiğinde, kopyalama işlemini
durdurması gerektiğini anlar ve işlem durdurulur.

KODON

138

Şekil 107

Protein üretimi için gerekli olan bilgi DNA'dan kopyalandıktan sonra,
mesajcı RNA tarafından ribozoma getirilip bırakılır. Mesajcı RNA, yolunu
hiç şaşırmadan ribozomu bulur ve tanır.

Mrna

RİBOZOM

PROTEİN BİLGİSİ

141

Şekil 108

Her hücre Allah'ın kendisine takdir ettiği yerde ve şekilde çalışır.
Tıpkı bir fabrikada çalışan işçilerin farklı bölümlerde uzmanlaşması
gibi, her bölümde farklı hücreler çalışır ve görevlerini kusursuz bir
organizasyonla yerine getirirler.

142

Şekil 109, 110

Bölünmesi istenen hücrelere, beyin "bölün" emri verir. Bu emri ilgili
hücreye iletmesi için uygun hormonlar salgılanır. Hormon, hücreye
geldiğinde mesajını hücre zarında bulunan algılayıcı proteine bildirir.
Protein aldığı mesajı, merkeze bildirir. Hücre de bu emri anlar, karar
alıp buna göre harekete geçer.

MESAJCI HORMON

ALGILAYICI PROTEİN

HÜCRE

143

**Vücudumuzdaki mucizevi işlemleri gerçekleştiren hücre zarından bir
kesit**

145

Şekil 111, 112

Bir dostunuz size "Merhaba" dediğinde, dostunuzun ses dalgaları kısa
sürede orta kulağa ulaşır ve kulak zarını titretir. Bu titreme üç küçük
kemiğe iletilir. Kemiklerdeki titreşimler iç kulağa iletilir ve
kokleanın içinde bulunan özel sıvıyı hareketlendirir. Kokleanın içinde,
tıpkı bir arpteki teller gibi, değişik kalınlıklarda ince teller
uzanmaktadır.

MERHABA

Şekil 113

Önce kalın teller titreşir, sonra bunu inceleri takip

eder. Sonunda iç kulaktaki on binlerce çubuk şekilli cisimcik, kendi
titreşmelerini işitme sinirlerine aktarır. Artık "merhaba" sesi, sadece
bir elektrik sinyalidir.

146

Şekil 114

Beyne ulaşan elektrik sinyalleri, nöronlar tarafından değerlendirilir ve
sese dönüştürülür. Bu sayede arkadaşınızın "Merhaba" diyen sesini
beyninizde duyarsınız.

148

Şekil 115

Von Willebrand faktörü adlı bir protein, kanda dolaşıp durmakta olan
trombositlerin kaza yerini geçmelerini önler.

VON WILLEBARD

TROMBOSİTLER

149

Şekil 116

Trombositler, fibrojen iplikçiklerinden oluşan bir ağ oluşturur.
Trombositler ise bu ağa takılarak birikir ve tıkaç vazifesi görerek
kanamayı durdurur.

TROMBOSİT

152

**Şekil 117, 118**

Fagositler düşmanla göğüs göğüse bir savaş verirler. Onların
yetişemediği durumlarda devreye makrofajlar girer, ve enerji sağlamak
için vücut ısısını 39 C**<sup>0</sup> dereceye çıkartır. **

153

**Şekil 119**

Yardımcı T hücreleri düşmanla ilgili bilgileri öldürücü T hücrelerine
götürür.

154

**Şekil 120, 121**

Yardımcı T hücreleri düşmanla ilgili topladıkları bilgiyi lenf bezlerine
gönderir. Bunun üzerine lenf bezlerinde beklemekte olan B hücreleri
harekete geçer.

155

**Şekil 122, 123**

B hücreleri bölünerek çoğalırlar ve başkalaşırlar. Bunun sonucunda
saniyede binlerce antikor denen silah üretebilirler. Eğer antikorlar
virüsü yakalayamazsa, bu kez devreye T hücreleri girer ve MHC
molekülleri sayesinde virüsleri tespit edip yakalarlar.

156

**Şekil 124**

NK yani doğal katil hücreler, öldürücü T hücrelerinin fark edemedikleri
virüsleri tahrip ederler.

157

**Şekil 125**

Baskılayıcı T hücreleri, zafer kazanıldıktan sonra savaşı durdururlar.

Yanda, kanser hücresiyle (pembe) savaşan savunma hücreleri (sarı)
görülmektedir.

BASKILAYICI T HÜCRELERİ

VİRÜS

BELLEK HÜCRESİ

Şekil 126

Bellek hücreleriyse, savaş sonunda, bir sonraki saldırıya hazırlıklı
olabilmek için düşmana ait bilgileri hafızalarına alırlar. Savunma
sisteminin her detayı, Yüce Rabbimiz'in örneksiz ve kusursuz yaratışının
tecellilerindendir.

159

Şekil 127

B 12 vitamini, vücuda girdikten sonra sindirim sistemine, ardından ince
bağırsaktan kan dolaşımına geçer.

160

Şekil 128

B-12 vitamini henüz midede bulunduğu sırada, mide hücreleri B-12
vitamini için özel bir molekül üretirler. Bu molekül B-12 vitamininin
yolculuğunun ileri aşamalarında ihtiyaç duyacağı bir "kimlik
belgesi"dir.

B12

MİDE HÜCRESİ

161

Şekil 129

İnce bağırsakta bulunan hücreler, yalın haldeki B-12 vitaminini
tanıyamazlar. B-12 vitamininin bu hücreler tarafından tanınabilmesi ve
yakalanabilmesi için özel bir molekülle işaretlenmesi gereklidir.

Şekil 130

B12 vitaminine mide hücreleri tarafından verilen etiketler işte burada
işe yarar, ince bağırsak hücreleri bu etiketi tanırlar ve B12'yi kabul
ederler.

Şekil 131

Bu sayede B12 vitaminleri kan dolaşımına karışmış olurlar.

İNCE BAĞIRSAKTAKİ HÜCRELER

B12

KAN DOLAŞIMI

163

Şekil 132

Pankreasın sindirim sırasında devreye girmesi için özel bir mesaja gerek
vardır. Bu mesaj, kolesistokinin adlı özel bir enzimin kana
karışmasıdır. Bu enzim belli bir düzeye ulaştığında pankreas
uyarılır. Bunun üzerine pankreas, onikiparmak bağırsağına parçalayıcı
enzimlerini salgılamaya başlar.

PANKREAS

KAN

KOLESİSTOKİNİN

164

**Şekil 133**

Pankreas mideye gelen besinlerin nelerden oluştuğunu ayırt eder ve
bunları öğütmek için farklı enzimler salgılar.

PANKREAS HÜCRELERİ

ENZİM SALGILAYAN HÜCRE

166

**Şekil 134**

Mide, pankreasa hormonlar aracılığıyla bir mesaj gönderir. Bu mesaj
mucizevi bir şekilde vücut içinde yolunu bulur ve doğru adrese ulaşır.

PANKREAS

167

**Şekil 135**

Pankreas hücresi, kimya konusunda herhangi bir insandan çok daha
başarılı ve bilgilidir. İnsanlar, enzimlerin kimyasal yapılarını
ancak kimya eğitimi alarak bilebilirler. Oysa bu hücreler, hiçbir eğitim
almamaktadırlar.

PANKREAS HÜCRESİ

169

**Şekil 136 **

Her taşıyıcı protein, farklı bir molekülü taşımaktan sorumludur.
Örneğin, molekül biçiminde en ufak bir geometrik farklılık olsa dahi,
taşıyıcı sistem bunu ayırt eder ve o molekülü bırakarak taşımaz.

TAŞIYICI PROTEİN

TAŞIYICI SİSTEM

BOZUK ÜRÜN

171

**Şekil 137**

Kompleman proteinleri, vücuda giren düşmanlar kadar vücuda ait hücreleri
de düşman olarak görürler. Ancak vücuttaki her hücre kendini kompleman
proteinine karşı savunabilecek özelliklerle donatılmıştır. Dolayısıyla
kompleman proteinleri sadece düşmana zarar verebilir.

**Şekil 138**

Kompleman avcıları, bakterinin yüzeyini sararak, düşmanı etkisiz hale
getirirler.

HÜCRE

BAKTERİ

KOMPLEMAN PROTEİNİ

172

**Şekil 139, 140**

Kompleman proteini, savunmasız kalmış bakterinin hücre zarında bir delik
açar. Saldırı sonrasında bakteri içine su alarak patlar. Düşmanlar,
yiyici hücreler tarafından imha edilirler.

DÜŞMAN HÜCRE

YİYİCİ HÜCRELER

YİYİCİ HÜCRELER

KOMPLEMAN PROTEİNİ

174

**Şekil 141, 142**

Onikiparmak bağırsağında asit dengesi tehlikeli seviyeye çıktığında,
sekretin hormonu aracılığıyla bikarbonat molekülleri devreye girer. Bu
moleküller mide asidini etkisiz hale getirir.

SEKRETİN

BİKARBONAT

MİDE ASİDİ

175

pankreas

**onikiparmak bağırsağı**

Bağırsak ve pankreas, şuursuz atomlardan oluşan et parçalarıdır. Bu et
parçalarının bu kadar şuurlu davranmaları, birçok akılcı davranış
sergilemeleri, Allah'ın kusursuz yaratışının ve sonsuz ilminin bir
tecellisidir.

177

yumurta hücresi

savunma hücresi

yumurta hücresi

**savunma hücresi**

Annenin savunma hücreleri embriyoyu yok etmek için yaklaşırlar. (üstte)
Ancak vücuttaki mükemmel yaratılış sayesinde yumurtaya zarar veremezler.

179

**Gözle görülemeyecek kadar küçük moleküller, birçok özelliğe, yeteneğe
ve sorumluluğa sahiptir. Onları bu özelliklerle yaratan, yoktan var eden
Yüce Rabbimiz olan Allah'tır. **

181

**Charles Darwin**

183

**Fransız biyolog Louis Pasteur**

184

Rus biyolog Alexander Oparin

Stanley Miller

185

**Evrimcilerin en büyük yanılgılarından bir tanesi de yukarıda temsili
resmi görülen ve ilkel dünya olarak nitelendirdikleri ortamda canlılığın
kendiliğinden oluşabileceğini düşünmeleridir. Miller deneyi gibi
çalışmalarla bu iddialarını kanıtlamaya çalışmışlardır. Ancak
bilimsel bulgular karşısında yine yenilgiye uğramışlardır. Çünkü 1970'li
yıllarda elde edilen sonuçlar, ilkel dünya olarak nitelendirilen
dönemdeki atmosferin yaşamın oluşması için hiçbir şekilde uygun
olmadığını kanıtlamıştır.**

186 -187

**Editörlüğünü Charles Darwin'in oğlu Francis Darwin'in yaptığı "The
Life and Letters Of Charles Darwin" (Charles Darwin'in Hayatı ve
Mektupları) isimli kitabın giriş sayfası.**

**Söz konusu kitabın 285. (solda) ve 286. (sağda) sayfalarındaki
Türkler'e hakaretle dolu olan Darwin'in mektupları. Darwin'in burada
"Kafkasyalı (Caucasian) ırklar" dediği ırklar, Avrupalılar'dır. (Modern
antropoloji, Avrupalı ırkların Kafkasya bölgesinden geldiklerini kabul
eder.)**

**DARWIN'İN IRKÇILIĞI ve TÜRK DÜŞMANLIĞI**

**Charles Darwin'in önemli fakat az bilinen bir özelliği, Avrupalı beyaz
ırkları diğer insan ırklarına göre çok daha "ileri" sayan bir ırkçı
olmasıdır. Darwin, insanların maymun benzeri canlılardan evrimleştiğini
öne sürerken, bazı ırkların çok daha fazla geliştiğini, bazılarının ise
hala maymunsu özellikler taşıdığını iddia etmiştir. Türlerin Kökeni'nden
sonra yayınladığı İnsanın Türeyişi (The Descent of Man) adlı kitabında,
"insan ırkları arası eşitsizliğin apaçıklığı" gibi yorumlar yapmıştır.1
Darwin söz konusu kitabında zenciler ve Avustralya yerlileri gibi
ırkları gorillerle aynı statüye sokmuş, sonra da bunların "medeni
ırklar" tarafından zamanla yok edilecekleri kehanetinde bulunarak şöyle
demiştir:**

**Belki de yüzyıllar kadar sürmeyecek yakın bir gelecekte, medeni insan
ırkları, vahşi ırkları tamamen yeryüzünden silecekler ve onların yerine
geçecekler. Öte yandan insansı maymunlar da… kuşkusuz elimine
edilecekler. Böylece insan ile en yakın akrabaları arasındaki boşluk
daha da genişleyecek. Bu sayede ortada şu anki Avrupalı ırklardan bile
daha medeni olan ırklar ve şu anki zencilerden, Avustralya yerlilerinden
ve gorillerden bile daha geride olan babun türü maymunlar kalacaktır.2**

**Darwin'in bu saçma fikirleri yalnızca teoride kalmamıştır. Darwinizm,
ortaya atıldığı tarihten itibaren ırkçılığın en önemli sözde bilimsel
dayanağı olmuştur. Canlıların bir yaşam mücadelesi içinde
evrimleştiklerini varsayan Darwinizm, toplumlara uygulanmış ve ortaya
"Sosyal Darwinizm**" olarak bilinen akım çıkmıştır.

Sosyal Darwinizm, insan ırklarının, evrimin çeşitli basamaklarında yer
aldıklarını, Avrupalı ırkların "en ileri" ırklar olduğunu savunmuş,
diğer pek çok ırkın ise hala "maymunsu" özellikler taşıdığını iddia
etmiştir.

**Darwin kendince "aşağı ırklar" olarak gördüğü milletlerin arasında,
Yüce Türk Milleti'ni de saymıştır**\! Evrim teorisinin kurucusu, W.
Graham'a yazdığı 3 Temmuz 1881 tarihli mektubunda, bu ırkçı düşüncesini
şöyle ifade etmişti:

Doğal seleksiyona dayalı kavganın, medeniyetin ilerleyişine sizin
zannettiğinizden daha fazla yarar sağladığını ve sağlamakta olduğunu
gösterebilirim. Düşünün ki, birkaç yüzyıl önce Avrupa Türkler
tarafından istila edildiğinde, Avrupa milletleri ne kadar büyük bir
tehlikeyle karşı karşıya gelmişlerdi, şimdi ise bu çok saçma bir
düşüncedir. **Avrupalı ırklar olarak bilinen medeni ırklar, yaşam
mücadelesinde TÜRK BARBARLIĞINA karşı galip gelmişlerdir**. Dünyanın
çok da uzak olmayan bir geleceğine baktığımda, **BU TÜR AŞAĞI
IRKLARIN** çoğunun medenileşmiş yüksek ırklar tarafından **elimine
edileceğini (yok edileceğini)** görüyorum.<sup>3</sup>

Görüldüğü gibi Charles Darwin, Büyük Önder **Atatürk**'ün "**Türk
Milleti'nin karakteri yüksektir, Türk Milleti çalışkandır, Türk Milleti
zekidir**" ve "**Türklük, benim en derin güven kaynağım, en engin övünç
dayanağım oldu**" gibi sözleriyle övdüğü necip Türk Milleti için
"barbar" ve "aşağı ırk" ifadelerini kullanmaktadır. Oysa şüphesiz
insanlar arasında bir ırk farklılığı ve ayrımı olamaz. Bir millet, ancak
kültür ve ahlakıyla yükselebilir ve üstünlük elde edebilir. Büyük Türk
Milleti ise çok köklü bir kültüre ve üstün bir ahlaka sahip olan, bu
özellikleriyle tarihe yön vermiş şerefli bir millettir. Tarihteki sekiz
büyük dünya devletinden üçünün sahibi olan Türk Milleti'nin kurduğu
medeniyetler, Türk'ün yüksek kültür, akıl, ahlak ve inancıyla meydana
getirdiği eserlerdir.

Darwin ise, "Türk barbarlığı", "aşağı ırk" gibi saldırgan ifadelerle
gerçekte o dönemdeki Avrupalı emperyalist devletlerin Türk düşmanlığını
ortaya koymuştur. Türklerin hakimiyet ve gücünü **elimine etmeye**
(**yok etmeye**) çabalayan bu güçler aradıkları fikri temeli
Darwinizm'de bulmuşlardır.

Bu güçler, Türk'ün Kurtuluş Savaşı'nda, bu çirkin düşüncelerini
uygulamaya çalışmışlar, ancak Türk Milleti'nin azmi, aklı, cesareti ve
kararlılığı sayesinde büyük bir hüsrana uğramışlardır.

Bir ırkçı ve Türk düşmanı olan Darwin'in bilim karşısında geçersiz olan
teorilerini bugün Türkiye'de savunanlar ise belki de farkında olmadan
aynı siyasi hedeflere hizmet etmektedirler.

1 Benjamin Farrington, What Darwin Really Said. London: Sphere Books,
1971, s. 54-56.

2 Charles Darwin, The Descent of Man, 2. baskı, New York: A L. Burt Co.,
1874, s. 178.

3 Francis Darwin, The Life and Letters of Charles Darwin, Cilt 1. New
York: D. Appleton and Company, 1888, s. 285-286.

188

Evrim teorisini geçersiz kılan gerçeklerden bir tanesi,

canlılığın inanılmaz derecedeki kompleks yapısıdır. Canlı hücrelerinin
çekirdeğinde yer alan DNA molekülü, bunun bir örneğidir. DNA, dört ayrı
molekülün farklı diziliminden oluşan bir tür bilgi bankasıdır. Bu bilgi
bankasında canlıyla ilgili bütün fiziksel özelliklerin şifreleri yer
alır. İnsan DNA'sı kağıda döküldüğünde, ortaya yaklaşık 900 ciltlik bir
ansiklopedi çıkacağı hesaplanmaktadır. Elbette böylesine olağanüstü bir
bilgi, tesadüf kavramını kesin biçimde geçersiz kılmaktadır.

190

Fransız biyolog Lamarck

Lamarck zürafaların ceylan benzeri hayvanlardan türediklerine
inanıyordu. Ona göre otlara uzanmaya çalışan bu canlıların zaman içinde
boyunları uzamış ve zürafalara dönüşüvermişlerdi. Mendel'in 1865 yılında
keşfettiği kalıtım kanunları, yaşam sırasında kazanılan özelliklerin
sonraki nesillere aktarılmasının mümkün olmadığını ispatlamıştır.
Böylece Lamarck'ın zürafa masalı da tarihe karışmıştır.

191

**Rastgele mutasyonlar insanlara ve diğer tüm canlılara her zaman zarar
verirler. Resimde mutasyona uğradığı için iki başlı olarak doğmuş bir
buzağı görülüyor. **

192

**Evrim teorisi, canlı türlerinin yavaş değişimlerle birbirlerinden
evrimleştiklerini iddia eder. Oysa fosil kayıtları bu iddiayı açıkça
yalanlamaktadır. Örneğin 530 milyon yıl önce başlayan Kambriyen
devrinde, birbirinden çok farklı olan onlarca canlı türü bir anda ortaya
çıkmıştır. Bu çizimde tasvir edilen bu canlılar çok kompleks yapılara
sahiptirler. Jeolojik dilde "Kambriyen Patlaması" olarak tanımlanan bu
gerçek, yaratılışın açık bir delilidir.**

198

**Gözü ve kulağı, kamera ve ses kayıt cihazları ile kıyasladığımızda, bu
organlarımızın söz konusu teknoloji ürünlerinden çok daha kompleks, çok
daha kusursuz yaratılmış olduğunu görürüz.**

201

Hareket

Düşünme

Dokunma

Konuşma

Görme

Tat Alma

İşitme

Koku Alma

**Bütün hayatımızı beynimizin içinde yaşarız. Gördüğümüz insanlar,
kokladığımız çiçekler, dinlediğimiz müzik, tattığımız meyveler, elimizde
hissettiğimiz ıslaklık... Bunların hepsi beynimizde oluşur. Gerçekte ise
beynimizde, ne renkler, ne sesler, ne de görüntüler vardır. Beyinde
bulunabilecek tek şey elektrik sinyalleridir. Kısacası biz, beynimizdeki
elektrik sinyallerinin oluşturduğu bir dünyada yaşarız. Bu bir görüş
veya varsayım değil, dünyayı nasıl algıladığımızla ilgili bilimsel bir
açıklamadır.**
